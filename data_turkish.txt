Corpus callosum

Corpus callosum, beynin her iki lobu arasındaki bilgi iletişimini sağlayan sinir ağlarından oluşan yapıdır.


Ulubey, Uşak

Ulubey, Uşak iline 30 km uzaklıkta yer alan ve Denizli iline sınırı olan ilçedir.

Ulubey ilçesi olduğu Uşak’ın tarihiyle aynı evreleri geçirmiştir. Yerleşim; Hitit, Frig, Lidya, Pers, Makedon Krallığı, Bergama Krallığı, Roma, Bizans ve Selçuklular ile Germiyanoğullarının egemenliğinde bulunmuştur. İlçe toprakları 1429 yılında kesin olarak Osmanlı egemenliğine geçmiştir. İlçenin Sülümenli köyündeki Blaundos antik kenti M.Ö. 334’te Makedonyalılar tarafından kurulmuştur.

Osmanlı dönemi 16. yüzyıla ait tahrir defterlerinde "Ulu-Göbek" ve "Göbek" olarak kayda geçen yerleşim, II. Bayazid ve 1520 yılı tahrirlerinde nahiye iken 1570 tahririnde Uşak kazasına bağlı bir köy olarak geçmektedir. Ulugöbek Köyü’nde 16. yüzyılda az sayıda gayrimüslim nüfus da vardı. Bunun dışında Uşak kazasında gayrimüslim nüfus yer almamaktaydı. Ulugöbek, Sultan Selim Han’ın vakfı olması dolayısıyla bu köye kayıtlı 66 hane avârıza dahil edilmemiş olup, 1676 yılında 115 nefer kaydedilmiştir.

1867 yılında Uşak kazasına bağlı bir nahiye oldu. 1871 yılında yerleşimde nahiye müdürlüğü ve belediye teşkilatı bulunmaktaydı. 1879 yılında nahiye müdürlüğü ve belediyesi kaldırıldı. 1889-1890 yıllarında Göbek nahiyesine bağlı 9 köy bulunmakta olup, 1910 yılında belediye teşkilatı yeniden kuruldu. 1914 yılında Uşak kazasına bağlı Göbek nahiyesinde 12 köy ve 5142 kişilik nüfus bulunmaktaydı. Nahiyede yaşayanlardan bazılarının talebi üzerine 1914 yılında Göbek olan nahiyenin ismi Ulubey olarak değiştirilmiştir.

1920 yılında Yunan güçlerince ele geçirilen Ulubey, 2 Eylül 1922'de yeni Türk devleti tarafından yeniden ele geçirildi. 15 Temmuz 1953 tarihinde 6129 Sayılı Yasa ile Uşak’ın il olmasıyla Ulubey' de ilçe olarak Uşak’a bağlandı.

İlçede günümüze gelebilen tarihi eserler arasında; Sülümenli Köyünde Helenistik çağdan kalan Blaundos, Karacaahmet Köyündeki Kübet, İnay Köyündeki Balçıklı dere, Kervansaray (16.yüzyıl), Tarihi taş köprü, 7 oluklu çeşme, Mais, Çırpıcılar Köyündeki Clanuda, Aksaz Köyündeki Hamam, Banaz Çayı üzerindeki Hasköy Asarı bulunmaktadır.

Deniz seviyesinden 740 m yüksekte yer alan Ulubey'in nüfusu belde ve köyleri ile birlikte 2012 yılı itibarıyla 14.192'dir. 1953 yılında Uşak ilinin bir ilçesi haline gelen Ulubey'in 27 köyü bulunmaktadır. 794 km² yüzölçümüne sahip ilçe topraklarının yarıya yakın kısmı tarım arazisidir. Ulubey'in doğusunda Karahallı, batısında Eşme, kuzeyinde Uşak merkez, güneyinde Denizli'nin Çal, Bekilli ve Güney ilçeleri bulunmaktadır. Bölgede küçük yükseltiler halinde uzanan Menekşeli T., Pınarlı T. (1102 m), Acet T. (1095 m) Eder T. (1110 m), Gökgöz T. (1152 m), Irgat T. (822 m),İğdeli T. (666 m), Aracam T., Yün Dağı,Ayvalık Burnu sırtı, Değirmen T., Tavsanlı T., Kırmızı Dağ, Dede Gölü T., Semik T. belli başlı yükseltileridir. İlçenin arazisi genel haliyle tipik bir yayla görünümündedir. Düzlükler azdır. Tarlalar çoğu kez eğimli arazi üzerine yayılmıştır. İlçe sınırlarında 24,842 hektar orman arazisi bulunmaktadır. Çam, ahlat ve palamut ağaçları bulunur.

İlçenin sınırları içinden Dokuzsele(Ulubey) ve Banaz Çayı geçmektedir. Dokuzsele çayı boyunca yaklaşık 75 km uzunluğundaki Ulubey Kanyonu uzanmaktadır.

İklim genellikle ılımandır. İç Anadolu ve Ege arasında bir geçiş iklimi hakimdir. Yıllık ortalama sıcaklık 13,7 C'dir.

İlçe ekonomisi büyük oranda tarıma dayandığından halkın çoğu çiftçilikle uğraşmaktadır. Buğday, arpa, nohut ve tütün en çok yetiştirilen tarım ürünleridir. Ayrıca yulaf, haşhaş, üzüm, armut, elma, susam ve fasulye vb hububat, sebze ve meyve üretimi de yapılmaktadır. Hayvancılık olarak koyun, kıl keçisi ve sığır ile son yıllarda yoğunlaşan kümes hayvancılığı yapılmaktadır. 2004 yılı verilerine göre ilçede; 10.227 büyükbaş, 20.202 koyun, 18.266 keçi ve 220.000 kanatlı hayvan bulunmaktadır. Ulubey ilçesi Kıranköy' de 8 ton/yıl kapasiteli Bayraktar Aynalı Sazan işletmesi
bulunmaktadır. Bazı küçük atölyeler dışında çeşitli fabrika ve işletmeler bulunmaktadır. 2011 yılında dördü tarım kredi kooperatiflerine ait olmak üzere toplam 12 tane gübre bayisi bulunmaktadır. Ulubey İlçesi, Gümüşkol yakınlarında altın madeni bulunmaktadır. İnay köyünde Kalkınma kooperatifi tarafından yapılmış olan un fabrikası bulunmaktadır.
İlçede Sülümenli Blaundus antik kenti, Kanyonlar ve Tümülüsler önemli tarihi zenginliklerdir. 
Başlıca sit alanları;

Dünyanın ikinci büyük kanyonu olan Ulubey Kanyonu ilçede bulunmaktadır. Kanyonda 2015 yılında yapılan 135 metrekarelik cam terasla kanyonda izleme bölümü oluşturulmuştur. Ulubey ilçesinde Mayıs ayının 4.haftasında "Ulubey Kanyon Kültür ve Turizm Festivali" düzenlenmektedir. Ulubey kanyonu 2013 yılında "Tabiat Parkı" olarak ilan edilmiştir.

Ulubey şehir merkezine 18 km uzaklıkta olan Aksaz köyünde yer alan Aksaz Deresi'ndedir. Kaplıca Aksaz köyüne 3 km, Ulubey ilçesine 25 km uzaklıktadır.

Ulubey şehir girişinin 500 m öncesinde kanyona açılan bir alandır. 80.000 m² lik alan 1969 yılında Belediye tarafından tesis edilmiştir.

Ulubey ilçesi İnay Köyü’nde Osmanlılar zamanından kalma tek gözlü bir köprüdür.

Emirler Mahallesinde 1791-1792 tarihlerinde, Curaoğlu Süleyman adına yaptırılan "Ömer Efendi Camii" bulunmaktadır. Gölbaşı Mahallesi’nde 18. yüzyılın sonu ve 19. yüzyılın başlarında yapıldığı tahmin edilen "Hacı Mehmet Efendi Camii" 1906 yılında yeniden yapılmış ve 1954 yılında da geniş çaplı tadilat görmüştür. Emirler Mahallesinde bulunan "Tahtalı Camii"' nin yapım tarihi kesin bilinmemekle birlikte mimarisinden 19. yüzyılda yapıldığı düşünülmektedir. Camii Kebir Mahallesindeki "Ulu Cami" 1883-1884 tarihinde inşa edilmiş, minaresi de 1896-1897 yılında, minareci Hacı Hafız Ali tarafından yapılmıştır. Ulu Cami 1921-1922 yılında tadilattan geçirilmiştir. Camii Kebir Mahallesi’nde bulunan "Çarşı Camii"' nin 19. yüzyılın ortalarında yapıldığı tahmin edilmektedir.

Cemal Gürsel Caddesi’nde bulunan "Pazar Çeşmesi" 1810 yılında inşa edilmiştir. Dilaver Mahallesindeki bir evin duvarı hizasında yer alan Bekir Çeşmesi 1907-1908 yılında inşa edilmiştir. "Gölbaşı Çeşmesi" olarak bilinen ve yıkılarak yeniden yapılan ancak kitabesi duran çeşme 1784-1785 tarihinde yapılmıştır.

Ulubey ilçesinde iki tanesi merkezde, geri kalanı belde ve köylerde olmak üzere toplam 5 adet ilköğretim okulu bulunmaktadır. İlçe merkezinde üç tanesi olmak üzere toplam 6 ortaokul, ilçe merkezinde olmak üzere 2 adet lise, 1 halk eğitim merkezi, 2 tane mesleki eğitim merkezi mevcuttur. Ayrıca Ulubey ilçesinde Uşak Üniversitesi’ne bağlı, Ulubey Meslek Yüksek Okulu bulunmaktadır. Öğrencilerin konaklaması için ilçede 3 kız, 1 erkek öğrenci yurdu bulunmaktadır.



Eşme

Eşme, Uşak ilinin 62 km güneybatısında yer alan Uşak ilinin genel nüfusu bakımından Banaz'dan sonra en büyük ilçesidir.

Tarihin ilk çağlarından beri değişik milletlere merkez olan Eşme'nin ilk sakinlerinin Eşmeli Aşiretinden olduğu rivayet edilmektedir. Eşme adının kullanılmasının nedenleri arasında; bugünkü ilçe halkının Eşmeli aşiretinden olmasıdır.
Eşme ilçesi köylülerinin Eşme adı, bu addaki Yörük aşiret adlarından kalmadır. Bugün, Eşme’deki en büyük aşiret Horasan’dan gelme oldukları bilinen Kargılı, Kaşeli ve Çıkılı dır. Şanlı Urfa dan gelen karakeçili Yörük aşireti de Eşme'ye yerleşmişlerdir. Konar-göçer / yaylakçı-kışlakçı hayatı yaşanmış ve bu durum, yer yer günümüze kadar süregelmiştir. Ayrıca, Antalya Teke bölgesinden gelen Sarı keçili Yörükleri de Eşmeyi oluşturan Yörük boylarındandır. Eşme ilçesi Yörüklerden müteşekkildir. Eşme adı sulak yer anlamındadır. Su kaynaklarının olduğu yer anlamı da taşır.

Osmanlı döneminde Denizli ilinin Mutasarrıflık olması ile birlikte Güre,İnay, Sirge Nahiyeleri ile birleştirilerek merkezi Takmak olan Eşme Kazası adıyla Denizli'ye bağlanmıştır. (1865) daha sonra Saruhan sancağına (Manisa) bağlanmıştır. 1920 yılında başlayan Yunan işgali 3 Eylül 1922 tarihinde son bulmuştur. 1898 yılında İzmir-Uşak demiryolunun günümüzde Elvanlar mahallesi olarak belirtilen yerden geçmesi nedeniyle istasyon kurulmuştur. Takmak kaza merkezinin Yunan kuvvetlerince yakılması ve ulaşım durumu nedeniyle kaza merkezi 1934 yılında Takmak'tan Elvanlar'a taşınmış ve yerleşim Eşme adını almıştır. 1953 yılında Uşak Kazasının il olması ile Manisa ilinden ayrılarak Uşak'a bağlanmıştır.

Eşme İç Anadoluyu Ege Bölgesine bağlayan geçit yolu üzerinde Omur baba, Kab aş-Macar, Güney Ören, Ağabey, Emirli ve Kemer Dağının eteklerinde kurulmuş bulunmaktadır. Kuzeye düşen köylerin bir kısmı Gediz vadisinde olan ilçe Kuzey doğusunda Uşak, doğusunda Ulubey, batısında Alaşehir ve Sarıgöl, kuzeyinde Kula ve Selendi, güneyinde Güney ilçeleri ile çevrilmiştir. 1362 km yüz ölçümüne sahiptir. İlçede orman alanları geniş yer kaplamakta olup, asli ağaç türleri Meşe ve Kızılçam' dır. Ormanlık alanlarda ağaçcık ve çalı formunda Ardıç, Ahlat, Tesbih ve Süpürge çalısı gibi bitki türleri bulunmaktadır.

Eşme nüfusu 2014 yılında yapılan sayıma göre 35749 kişidir. Bunun 14396'sı ilçe merkezinde, 21353'ü belde ve köylerde yaşamaktadır. 

İlçenin 1 beldesi (Yeleğen) ve 60 köyü vardır.

Eşme; Uşak’a 62 km, İzmir'e 184 km, Kula’ya 43 km, Güney'e 41 km, Alaşehir'e 54 km uzaklıktadır.
Eşme'nin ulaşımda en büyük artısı Uşak-İzmir demir yolu hattı üzerinde olmasıdır. Buna ek olarak 2012 yılında hizmete açılan İzmir-Konya demir yolu hattı da ilçeden geçmektedir. Ayrıca 2017 yılında hizmete girmesi planlanan "Ankara-İzmir Hızlı Tren Hattı" da ilçeden geçecek olup altyapı çalışmalarına başlanmıştır.

İlçe ekonomisi çiftçilik, hayvancılık, sanayi, madencilik ve dokumacılığa dayalıdır. Son yıllarda kendini yenileyip geliştiren tavukçuluk, küçük ve büyük baş hayvancılığı ve beraberinde üretimi artan süt ürünleri diğer önemli bir gelir kolunu oluşturur. Ayrıca; halkın yaklaşık olarak büyük bir bölümü, yurt dışında (özellikle Almanya’da) çalışmakta olup, bununda ilçeye yaz aylarında katkısı büyüktür. Özgün desenleri ve kalitesiyle adına festivaller düzenletip dünyaya açılım kapısı olan kilimciliğin eskisi kadar olmasa da halkın geçimine katkısı önemlidir.
2013 yılı verilerine göre; Eşme ilçesindeki tarım alanı 42.472 hektardır. Tarım arazilerinin 2.342 hektarı sulanabilirken, 40.130 hektarı sulanamamaktadır. Ancak planlaması ve projesi yapılan baraj ve gölet inşasıyla sulanabilen arazi miktarının artması beklenmektedir. Tarımsal üretimde tütün en önemli gelir kaynağıdır. Diğer önemli tarım ürünleri; buğday, arpa, haşhaş, çavdar, mercimek, nohut, mısır, susam ile turşuluk salatalık başta olmak üzere sebze, bağcılık ve meyveciliktir.
Eşme'de 2013 yılı verilerine göre; 29.807 büyükbaş hayvan, 158.000 koyun yetiştirilmektedir. Koyun yetiştiriciliğinde Eşme ilçesi ildeki en önemli koyun varlığına sahip ilçe konumundadır. Ayrıca küçükbaş hayvan olarak 7.000 keçi yetiştirilmektedir. Yıllık süt üretimi 61.934 ton/yıldır. İlçe, soğutma tankı sayısı ve kapasitesi bakımında Uşak ilinde ilk sırada yer almaktadır. İlçede kırmızı et üretimi 3.363 ton/yıldır. İlçede bulunan yem sanayi il üretiminin takriben %85' ini karşılamaktadır. Son yıllarda kanatlı hayvan yetiştiriciliği ve beyaz et üretiminde de artış görülmektedir. Yoğun olmamakla birlikte arıcılıkla da uğraşılmaktadır.

Eşme ilçesinde Uşak Üniversitesi’ne bağlı, Eşme Meslek Yüksek Okulu bulunmaktadır. Bunun yanı sıra 2015-2016 eğitim yılında 6 lise, 17 ortaokul, 23 ilkokul ve 1 anaokul bulunmaktadır.

İlçede Akdeniz ikliminden karasal iklime geçiş özelliği gösteren bir iklim egemendir.Kar yağışının büyük bir kısmının kış aylarında gerçekleştiği ilçede yazları sıcak ve kurak geçer. Eşme' de yıllık ortalama sıcaklık 13.7 °C, yıllık ortalama yağış 459,4 mm dir. Yağışların aylara ve mevsimlere göre dağılımı düzensiz olmakla birlikte, en fazla yağış kış ve ilkbahar aylarında görülmektedir.



Anuradha

Anuradha, Hinduizm'de iyi şans tanrıçasıdır. Dakşa'nın kızı, Chandra'nın karısıdır. Ayrıca Bharani'nin kız kardeşidir.


Barrett (albüm)

Barrett, Syd Barrett'in ikinci ve toplamaları saymazsak son albümüdür. 14 Kasım 1970'de çıkmıştır. Bu albümün kapağını da Syd Barrett kendisi hazırlamıştır. Barrett bu albümün kayıt sırasında The Madcap Laughs'takinden daha kötü bir ruh hali içindeydi. Bu yüzden Barrett bazı şarkıları birçok kere kaydetmek zorunda kaldı. Örneğin albümdeki Gigolo Aunt, 15. denemede kaydedilmişti. Barrett, bu albüm sırasında kaydettiği şarkıların bir kısmını albüme koymamıştır. Bu şarkıların çoğu Opel albümünde ortaya çıkarken, "Living Alone", "Bob Dylan Blues", "Millionaire" şarkıları yayınlanmamıştır.



Opel (albüm)

Opel, Syd Barrett'in yayınlanmamış ve eski şarkılarının değişik versiyonlarının bulunduğu bir albümdür. 17 Ekim 1988'de çıkmıştır. Şarkılardan "Swan Lee" ve "Lanky Part 1" Barrett'in solo olarak kaydettiği ilk şarkılardandır. Lanky şarkısının ikinci bölümü ise tam olarak hiçbir zaman bitmemiştir. Barrett, "Clowns And Jugglers" şarkısında o zamanın ünlü gruplarından Soft Machine ile çalışmıştır. Şarkı daha sonra ilk albüme Octopus olarak girecektir. Diğer şarkıları ise daha çok "Barrett" albümü döneminden kalmıştır.



Çelik Simyacı

, Hiromu Arakawa tarafından yazılan ve çizilen bir Japon manga dizisidir. Ağustos 2001 ile Eylül 2010 arasında Square Enix’in "Aylık Shonen Gangan" dergisinde yayımlanmış, daha sonra bu bölümler bir araya getirilerek 27 tankōbon cildi halinde yayımlanmıştır. "Çelik Simyacı" dünyası, Sanayi Devrimi sonrasındaki Avrupa'ya benzer. Bu kurgusal dünyadaki en gelişmiş bilimsel tekniklerden birisi simyadır. Öykü, simya yoluyla annelerini yaşama döndürmeye çalışırken başarısızlığa uğrayan ve kendi bedenleri parçalanan Edward ve Alphonse Elric adlı iki kardeşin, bedenlerini geri getirmek amacıyla felsefe taşını arayışlarını konu alır.

Manga, Türkiye'de "Çelik Simyacı" adıyla Akılçelen Kitaplar tarafından yayımlanmıştır. Ayrıca manga, iki anime televizyon dizisine ve iki animasyon filme uyarlanmıştır. Tüm dizi ve filmlerin yapımını Bones adlı anime stüdyosu üstlenmiştir. Manga dizisini temel alan özgün video animasyonları, video oyunları, ek kitaplar, kart oyunları, oyuncak figürler ve hediyelik eşyalar da üretilmiştir. Diziyi temel alan ve gerçek oyuncularla çekilecek bir aksiyon filmi de yapım aşamasındadır.

Çelik Simyacı mangası dünya çapında yaklaşık 65 milyon satmıştır. TV Asaşinin Janponya'daki internet anketinde tüm zamanların en iyi animesi seçilmiştir. 2005’te Anime Insider tarafından "Yılın Animesi" seçilmiştir. Şubat 2007'de Amerikan Anime Ödülleri'nde 6 dalda aday olmuş ve 5 ödül kazanmıştır. Dizi çoğunlukle karakter gelişimi, aksiyon sahneleri, sembolizm ve felsefi göndermeleri nedeniyle olumlu eleştiriler almıştır.

Not:Aşağıdaki konu tüm FMA yapımlarını kapsamakla birlikte, ilk anime (2003 animesi - İlk anime) mangadan tamamen farklı ve bağımsız bir konu işlerken FullMetal Alchemist: Brotherhood (2009 animesi - İkinci anime) orijinal manga ile paraleldir.

Çelik Simyacı, 20. yüzyılın başlarında, alternatif bir dünyada, Amestris isimli bir ülkede geçen bir fantastik mangadır. Bu alternatif dünyada abartılmış bir simya bilimi ağırlıklı olarak kullanılmaktadır ve gerçek hayatta görülmeyen ayrı fantastik bir olgudan bahsedilmektedir. Gerçek hayat simyacılarının daha düşük metalleri altına dönüştürme teşebbüsleri vardı. Dizinin kurgusal dünyasında, simya, dönüşüm çemberleri kullanılarak bir maddeyi başka bir maddeye dönüştürme bilimidir; gerçek dünya bilimi temel alınarak ve sihir de eklenerek oluşturulan bu simyanın kullanımı sınırsızdır. Yetenekli simyacılar Amestris askeriyesinin Devlet Simyacıları’na katılabilmek için sınava başvurabilirler.

Edward ve Alphonse Elric Amestris ülkesinin Resembool köyünde yaşamaktadırlar. Babaları Hohenheim, yetenekli bir simyacı, Edward çok küçükken ve Alphonse daha bebekken evden ayrılmıştır. Yıllar sonra anneleri Trisha Elric’i ölümcül bir hastalıkta kaybetmişlerdir. Annelerinin ölümünden sonra, onlara simya öğretecek bir Sensei (öğretmen) buluncaya kadar Winry ve onun babaannesiyle yaşarlar. Eğitimlerini tamamladıktan sonra, babalarının notları arasında buldukları dönüşüm çemberi ile annelerini yeniden canlandırma isteği içinde eve dönerler. Bununla beraber, bu girişim başarısız olur, biçimsiz et ve kemik yığınıyla sonuçlanır ve Edward’ın sol bacağına, Alphonse’un da tüm vücuduna mal olur. Kardeşini kurtarmak için ümitsiz bir çabayla Edward, sağ kolunu kurban eder ve kardeşinin ruhunu bir zırha mühürler. Bundan sonra, Edward’ın sol bacağı ve sağ kolunun yerine Automail, bir çeşit gelişmiş protez uzuv, takılır. Aslen Japonca’da “Fullmetal” tabiri inatçı birini tanımlamak için kullanılır. Seride, küçük karakterler tarafından, “Fullmetal” ismi Ed’in automail kolu ve bacağına veya Al’in zırhına yorulur. Altıncı mangada ortaya çıkar ki; bir simyacı Devlet Simyacısı olduğu zaman ona özel bir isim veriliyordur ve Ed’in ki de onu Çelik Simyacı (Metal Simyacı) yapan Fullmetal’dir.

Roy Mustang isimli bir Devlet Simyacısı, çocukların babalarını aramak hakkında (babalarının dikkatini çekip eve döndürmek ümidiyle) gönderdikleri mektuplara cevaben başarısız geçen insan dönüştürmesi esnasında gelir. (Bu olay mangada farklı gelişir. Mustang, Ishbal’deki katliamdan sonra görevi bırakan birçok Devlet Simyacısı’nın yerine yeni Devlet Simyacıları bulma görevindedir. Askeriye kayıtlarındaki bir baskı hatası Mustang’i 31 yaşındaki Edward Elric’i aramak için Resembool’a gönderir. Onun yerine 11 yaşında sakat birini bulunca dehşete düşer fakat ne olursa olsun asker toplama emrini de yerine getirmelidir.) Çocukların simyadaki yeteneklerini görünce Mustang, amaçlarını başarmanın yolunun Devlet Simyacısı olmaktan geçtiğini söyler ve kendisi için çalışmalarını teklif eder. Adamın teşvikiyle Edward, Devlet Simyacılar’ının kaynaklarından faydalanarak kendisinin ve Alphonse’un kaybettiklerini nasıl geri alabileceklerini araştırabilmek için Devlet Simyacısı olacağını beyan eder. Kardeşler sonradan Felsefe Taşı’nı öğrenirler ve onu araştırmak diğer bir deyişle vücutlarını geri kazanabilmek için yola çıkarlar. Yol boyunca Felsefe Taşı’nın hiçbir zaman bilmek istemeyecekleri sırlarını keşfederler.

Elric Ailesi

Rockbell Ailesi

Ordu

Homunculus

Cimeralar

İshballiler

Xingliler (Şingliler)

Hayvanlar

Diğer Karakterler





En İyi Anime Listesi


Scatman John

Jonathan Paul "John" Larkin (13 Mart 1942, ABD – 3 Aralık 1999, Los Angeles, ABD), Scatman John adıyla tanınan Amerikalı jazz müzisyeni ve şarkıcı Larkin, scat singing ve dans müziği ni harmanlayarak yeni ve özgün bir tarz yaratmıştır.

Bir kekeme olan Larkin'e göre ortaya çıkan iş; çok büyük bir problemin eşsiz bir beceriye dönüşmesinin eseriydi. 1994 yılında çıkardığı "Scatman (Ski Ba Bop Ba Dop Bop)" adlı single ile adını duyuran Larkin bütün dünyada 6 milyonun üzerinde sattı. Kısa zamanda İngiltere ve Avrupa müzik listelerindeki yerini 1 numara olarak aldı. 1995'de ilk albümü "Scatman's World"ü müzik piyasasına sundu. 1.5 milyonun ustunde satan albüm başarıyı gene albümle aynı ismi taşıyan Scatman's World adlı parçayla yakaladı. "Scatman's World" İngiltere single listesi'ne 10 numaradan giriş yaptı.İlk albümünden beri kekemeliğini ön plana çıkaran şarkılar seslendiren Larkin, kekemelere yardım etmek için, "Scatman yapabiliyorsa sen de yapabilirsin" diyerek birçok kampanyanın başında yer aldı.
Antonio Nunzio Catania ve Ingo Kays ile beraber çalıştığı ilk albümünün dünya çapında 5,5 milyon kopya satmasının ardından, uluslararası birçok müzik ödülü aldı.

Larkin 3 Aralık 1999'da kanser nedeniyle hayatını kaybetti. Naaşı yakılmıştır.


Atlantik sombalığı

Atlantik sombalığı ya da somonu ("Salmo salar"), Salmonidae familyasına ait ve 1,5 metre uzunluğa kadar varabilen bir balık türü.

Ömürünün çoğunu Atlas Okyanusunda geçirir. Sadece üreme zamanında Avrupa'nın ve Kuzey Amerika'nın ırmaklarına girer ve dağların eteklerinde bulunan kaynaklarına kadar göç eder. Bu yolculuğun sonunda çiftleşip yumurtlar ve tekrar geri döner. Ama bu göç ve çiftleşme işi çok yorucudur, ve göç esnasında yemek yemezler. Bu yüzden çoğu denize dönemeden ölür. Ayrıca tatlısuda daha çabuk hastalık kapabilirler. Denize dönmeye başaranların kaptığı mikropları deniz suyunun tuzu öldürür. Hatta pasifik somonlarında bu üreme esnasında ölenlerin sayısı çok daha fazladır.

Suyun sıcaklığına bağlantılı olarak yavru balıklar 1 ila 5 ay sonra yumurtadan çıkarlar. Bir yaşına girenleri okyanusa doğru yola çıkarlar. Birkaç yıl sonra, okyanusta başlayarak suyun kokusunu takip ederek tekrar o doğdukları tatlısu kaynağına yumurtlamak için geri dönerler.



Salvelinus

Salvelinus, alabalıkgiller familyasında 51 türü bulunan balık cinsi. Bazı diğer dillerde "Salvelinus" cinsi balıklar ayrı bir isim ile alabalıklardan ayrılır (İngilizce: Char, Almanca: Saibling), Türkçede böyle bir ayrım yapılmaz ve "Salvelinus" balık türleride "alabalık" olarak adlandırılırlar.

Bütün Salmonidae cinsleri gibi "Salvelinus"'larında erodinamik bir vücutları ve sırt ile kuyruk yüzgeçlerinin arasında bulunan ufak yuvarlağımsı bir yağ yüzgeçleri vardır. "Salvelinus" cinsinin diğer Salmonidae cinslerine nazaran en önemli farklılıklarından birisi çok daha fazla sayıda türler ve alt türler geliştirmiş olmasıdır. Bu yüzden "Salvelinus" cinsine ait türlerin eksiksiz bir listesi henüz yapılamamıştır.

"Salvelinus" türlerini bütün kuzey yarım küresinde bulmak mümkündür. Genelde berrak, soğuk tatlısuda yaşamayı tercih ederler. Sadece çok az türleri deniz ile tatlısu arasında göçebelik yapar. Dünyan'ın en kuzey kısımlarında bulunabilen tatlısu balıklarıdırlar.

Gölde yaşayan türleri izolasyonları yüzünden bazen birbirlerine yakın olan iki gölde bile birbirlerinden farklı alt türler oluşturabilirler.

"Salvelinus" türleri çok sevilen yemek balıklarıdırlar, ama su kalitesi konusunda çok hasas oldukları için suni yetiştirilmeleri çok zordur. Bu yüzden balıkçıda bu türleri bulmak mümkün değildir.



Keçiören

Keçiören, Ankara'nın metropol ilçelerinden biridir. Ankara'nın ve Türkiye'nin nüfus olarak ikinci büyük ilçesidir.

Daha önce Altındağ ilçesine bağlı bir mahalle iken, 1984 yılında ilçe olan Keçiören'in nüfusu 1 milyona yaklaşmıştır. Çubuk çayının iki bölüme ayırdığı ilçe'nin 47 mahallesi ve 12 semti bulunmaktadır. Atatürk'ün Kurtuluş Savaşı hazırlıkları sırasında karargâh olarak kullandığı Ziraat Mektebi binası, bugün Meteoroloji İşleri Genel Müdürlüğü olarak kullanılmaktadır. Atatürk'ün kullandığı oda ise koruma altına alınmıştır. O dönemin eşyaları sergilenmektedir. Vehbi Koç'un yazlık evi Keçiören ilçesinin Gazino semtinde bulunmaktadır. Şu anda Ankara Büyükşehir Belediyesi Başkanı olan Melih Gökçek belediyecilik deneyimini 1984-1989 yılları arasında burada kazanmıştır. En uzun belediye başkanlığını 16 sene boyunca Turgut Altınok yapmıştır.

Adrese dayalı nüfus kayıt sistemi 2016 verilerine göre 903.565 kişi ile Çankaya'dan sonra Ankara'nın ve Türkiye'nin nüfus bakımından en büyük ikinci ilçesi konumundadır. Türkiye'nin de en kalabalık ilçelerinden biridir ve pek çok ilden nüfusu daha fazladır.

Keçiören Belediyesi’nin aşağıdaki şehirlerle kardeş şehir anlaşması vardır:


Besni

Besni, Adıyaman il merkezinin batı kesiminde yer alan bir ilçedir.

Besni için kullanılan isimlerin 12.-19. yüzyıllar arasında çeşitli şekillerde yazıldığı görülmektedir. Bu süreçte Besni; Arapça "Bahasna", Süryanice "Bet Hesna" ve "Behesna", Ermenice "Behesni", "Behesdin" ve "Behisni", Osmanlıca "Behisni", "Behesne", "Besne" ve "Besni" isimleriyle anılmıştır. Şehrin isminin Acem kaynaklarında "Bihişti" olarak geçtiği de bazı eserlerde kayıtlıdır.

Besni için Orta Çağ tarihçilerinden Bar Hebraeus "Bet Hesna", Urfalı Mateos "Behesni" ve "Behesdin" isimlerini kullanmışlardır. 17. yüzyıl ortalarında Besni'ye uğrayan Evliya Çelebi, Seyehâtname'sinde kent ve kale için "Sadr-ı Baz", "Behisni" ve "Besne" isimlerini kaydetmiştir. Çağdaş kaynaklar da Besni için "Behesni" ve "Behisni" gibi isimlerin kullanıldığını tespit etmişlerdir.

Arap ve Fars kaynaklarında "Besni" isminin "Behesnâ"dan geldiği ve "eşsiz" ya da "cennete eş" anlamlarına gelen "hesnâ" kelimesinden türediği belirtilmektedir.

Tarihî kaynaklara konu olan Besni şehri, ilçenin günümüzde bulunduğu yerin 5 km güneyinde bulunan "Eski Besni" olarak bilinen ören yerinde, Besni Kalesi'nin çevresinde kurulmuş bir yerleşim yeridir. Besni, 1950'lerin sonuna kadar kalenin etrafındaki yerindeydi. Heyelan ve su basması nedeniyle 1950-1965 yılları arasında şehrin yeri değiştirilerek günümüzdeki yerine taşınmıştır.

Araştırmacıların, ne zaman kurulduğuyla ilgili bilgiler sunmadığı Besni hakkındaki en eski bilgiler Asur yıllıklarının verdiği bilgilerdir. Yıllıkların haber verdiğine göre; Hitit egemenlik sahasında olan Besni, M.Ö. 9. yüzyıldan itibaren Asur askeri nüfuz sahasına girmiş olmalıdır. Besni'nin içinde bulunduğu Kummuh, M.Ö. 9. yüzyılda Asurlulara vergi veren devletler arasına girmiştir. Asurluların M.Ö. 8. yüzyılda güç kaybetmesini fırsat bilen Urartular bölgedeki egemenlik sahalarını genişletmek için batıya doğru seferler düzenlemişlerdir. Kommagene'ye yaptıkları sefer sonucu Kummuh kralını yenerek vergiye bağladıkları gibi, Asurlulara karşı kurdukları ittifaka dahil etmişlerdir. Ancak Asurluların başına geçen III. Tiglatpileser'in devletin gücünü toparlamasıyla yeniden Asur-Urartu mücadelesi başlamıştır. Kummuh topraklarında, Asurlular ile Urartular arasında, M.Ö. 742'de bir savaş gerçekleşmiştir. Savaş sırasında Urartu topraklarında sayılan "Parala"'nın günümüzdeki Besni yakınlarındaki Eski Besni ören yeri civarında olduğu düşüncesi ağırlık kazanmıştır. Besni'yi de içine alan Kummuh, M.Ö. 708'de Asurluların bir eyaleti hâline gelmiştir.

Makedonya Kralı Büyük İskender, M.Ö. 334'ten itibaren yaptığı fetihleri sırasında Besni'yi de egemenliği altına almış olmalıdır. Büyük İskender'in ölümünden sonra devlet parçalanmış, Besni'nin içinde bulunduğu bölge Hellenistik kültürün temsilcisi olan devletlerden Seleukosların egemenliğinde kalmıştır. M.Ö. 1. yüzyıl başlarında bölgede Kommagene Krallığı kurulmuştur. Kommagene döneminde Besni'nin önemli bir yer edindiği çevredeki Sofraz ve Sesünk gibi anıtsal eserlerden anlaşılmaktadır.

Bölgede devam eden Roma ve Part mücadelesi nedeniyle bu iki devlet arasında tampon görevi gören Kommagene'nin bağımsız bir devlet olarak varlığını koruması zorlaşır. Roma ve Part'lara direnemeyeceğini anlayan Kommagene kralları, diplomasi kanallarını kullanarak bağımsızlıklarını sürdürmeye çalışmışlardır. Romalılar, Anadolu'daki topraklarını koruyabilmek amacıyla, doğuya seferler düzenleyerek Fırat boylarını kendilerine bağlı hâle getirmeye çalışmışlardır. Bu kapsamda 1. yüzyıl ortalarından itibaren, 14'e kadar Kommagene, Roma İmparatorluğu'nun doğu sınırındaki vasal devletlerden biri olarak ayakta kalmayı başarabilmiştir.

Kommagene kralları, Roma İmparatorluğu'na bağlı bulundukları dönemde, doğu seferlerinde Roma İmparatorluğu ordularına yardımda bulunarak başarılar elde etmişler, topraklarını genişleterek siyasi ve ekonomik yönden yeniden parlak bir dönem yaşamışlardır. Ancak Kommagene'deki bir huzursuzluğun doğu sınırları için tehlikeli olduğunu düşünen Romalılar, 72'de Kommagene kralının egemenliğine son vermişlerdir. Kommagene topraklarına giren Roma'nın Suriye valisinin ordusu başkent Samsat'a kadar gelmiş, kraldan aldığı ülkeyi kendi eyaletine ilhak etmiştir. Romalılar bu ilhaktan sonra doğu sınırlarını koruma görevini lejyonlara vermişlerdir. Kommagene'nin de içinde bulunduğu, önemli ticaret yollarının geçtiği stratejik bir yer olan Kuzey Mezopotamya, Romalıların hakimiyetinde tutmak için azami gayret gösterdikleri bir bölge olma özelliğini devam ettirmiştir. Romalılar, Suriye'yi 194 ve 195 yıllarında birimlere ayırdıklarında her birime bir lejyon yerleştirirken, Kommagene'ye iki lejyon yerleştirme gereği duymuşlardır.

İslâmiyet’in yayılmaya başladığı ilk devirlerden itibaren Arap kuvvetlerinin akınlarına hedef olan Besni o dönemlerde Keysun’a bağlıdır. İpek yolunun buradan geçmesi önemini oldukça arttırmış ve birçok defa el değiştirmesine yol açmıştır. Başta Besni olmak üzere Güneydoğu Anadolu bölgesindeki bazı yöreler 670’te Emevi orduları tarafından alınmıştır. Keysun ve civarı 9. yüzyılın başında Harun Reşid'in oğulları Emin- Memun arasındaki taht kavgaları sırasında Memun’a karşı olan Muzar ve Rebia Araplarının merkezi haline gelmiştir. 949’da Bizanslılar tarafından Halep Hamdanî emiri Seyfüddevle’den alınmış ve bir asır kadar Bizanslılar’ın elinde kaldıktan sonra Müslüman Türklerin yönetimine geçmiştir.

Besni, 1084’te Anadolu Selçuklu Devleti’nin kurucusu Kutalmışoğlu Süleyman Şah’ın kumandanlarından Buldacı'nın Ceyhan'dan Güneydoğu Anadolu'ya kadar olan coğrafyada çok sayıda kaleyi fethettiği sırada, 1084 ya da 1085 yılında ele geçirildi. Ancak 1097’de Birinci Haçlı Seferi sırasında Haçlıların egemenliğine giren Besni, daha sonra Kogh Vasil (Hırsız Vasil) adında bir Ermeni’nin hâkimiyeti altına girdi ve 1116’da da Urfa Kontu II. Baudouin tarafından onun halefi Vasil Dgha'dan alındı. Ardından Franklar’ın eline geçti, 1149’a kadar Maraş senyörlüğünün idaresinde kaldı. Kısa bir müddet için yeniden Urfa Kontluğunun idaresine girdiyse de 1150’de Kont II. Joscelin’in Türkler tarafından esir edilmesiyle tekrar el değiştirdi ve Anadolu Selçuklu Sultanı I. Mesud tarafından alındı.

1156’da I. Mesud’un ölümüyle 1160'da Zengiler’den Nureddin Mahmud Zengi Besni'yi ele geçirdi. 1173 yılına kadar sürekli II. Kılıçarslan ve Nureddin Mahmud Zengi arasında el değiştiren Besni, Zengilerin tamamen hakimiyet kurmasının üzerinden çok geçmeden Zengiler'in bütün toprakları ile birlikte Eyyûbîler’in eline geçti. Daha sonra Selahaddin Eyyûbî'nin ölümünden sonra devletin parçalanması neticesinde ortaya çıkan devletlerden biri olan Halep Eyyûbîlerine bağlandı.

Besni, 1218’de Halep üzerine yürüyen ve başarısızlığa uğrayarak geri çekilen Anadolu Selçuklu Sultanı I. İzzeddin Keykavus tarafından kuşatıldı, fakat alınamadı. 1260’ta Hülagû Han’ın Suriye seferi sırasında Moğollar tarafından zaptedildi. Hülagû burayı, kendisine yaptığı yardımların karşılığı olarak Klikya Kralı Hethum’a vermek istediyse de kaledeki Türklerin şiddetle karşı koyması üzerine bundan vazgeçerek Müslüman bir idareci tayin etti. Moğollar’ın yöreden ayrılmasından hemen sonra Besni Ermeniler’in saldırılarına uğradı, Memlûkler’den yardım istendiği halde herhangi bir yardım gelmeyince kale, 1261’de Ermeni kralına Hethum'a teslim oldu. Memlûk Sultanı Baybars 1266’da Kilikya’ya bir sefer düzenleyerek Ermeniler'i yendi ve kralın oğlu Leon'u esir aldı. Daha sonra yapılan antlaşmada Ermeni kralının başta Besni olmak üzere işgal ettiği bazı şehir ve kaleleri geri vermesi ve Leon’un serbest bırakılması karşılığında kral Hethum'un elinde olan, Halep civarında yapılan savaşta Moğollar tarafından esir edilen Memlûk emiri Şemseddin Sungur el-Aşkar'ın serbest bırakılması kararlaştırıldı. Ancak Sultan Baybars, esaretten dönen Sungur’un ricasıyla Besni’nin Ermeniler’in elinde kalmasına razı oldu. Böylece Besni bir müddet daha Ermenilerin hâkimiyetinde kalmıştır.

Besni ve yöresi, Memlûk sultanı Kalavun'un Ermenilerin üzerine bir sefer hazırlığı içinde olduğu haberi alınınca Ermeni kralı tarafından 1293’te tekrar Memlûkler’e teslim edildi ve bir süre Halep valiliğine bağlı bir naiplik olarak idare edildi. Bu Memlûk hâkimiyeti sırasında kale sağlamlaştırıldığı gibi şehir de imar edildi. Yine Besni bu dönemde Rumkale gibi Memlûklerin elinde önemli bir karakol, önemli bir üs olarak yerini almıştır.

14. yüzyılın ikinci yarısından itibaren Moğol baskısı ile Anadolu'daki Selçuklu hakimiyetinin zayıflamasıyla Elbistan ve civarında Dulkadiroğulları kuvvet kazandı. Dulkadirli Garseddin Halil Bey, Eretnalılar ve Memlûklerle mücadele ederek 1368'de Harput, Malatya, Maraş ve Besni yöresini beyliğine katmayı başardı. Fakat bir müddet sonra Memlûklere yenilince bu bölgeler yeniden Memlûk egemenliğine girdi. Buna rağmen Besni yöresi, Dulkadirli Türkmenlerin yayıldıkları yerlerden biri oldu.

1394-1398 yılları arasında, kısa aralıklarla da olsa, Kadı Burhaneddin'in kontrolüne giren Besni, kısa bir süre de Osmanlı idaresinde kalmıştır. Osmanlı padişahı Yıldırım Bayezid, 1398'de Sivas'ı aldıktan sonra Malatya'ya doğru ilerlemiştir. 1399'da Malatya'yı da ele geçirdikten sonra Fırat'a doğru ilerleyerek Besni, Kâhta, Divriği ve Darende'yi de Osmanlı egemenliğine aldı. Ancak Osmanlılar bölgeyi uzun süre ellerinde tutamadılar. 1400’de Timur’un Sivas ve Malatya’yı ele geçirdiği sırada kısa bir süre Memlûkler’in eline geçen Besni, oldukça çetin bir kuşatma sonunda 27 Eylül 1400 tarihinde Timur'un topraklarına katıldı.

Timur tarihini aktaran eserlerde Besni Kalesi'nin sağlamlığından uve direncinden uzun uzadıya bahsedilmesi Besni'nin stratejik olarak önemli bir merkez olduğunun kanıtıdır. Timur'un bölgeden çekilmesinden sonra şehir tekrar Memlûk hakimiyetine girmiştir. Besni'nin idaresi, eskiden olduğu gibi Halep valilerine bağlı olarak Mısır'dan atanan naipler tarafından yürütülmüştür. 15. yüzyılın ikinci yarısından sonra Besni Kalesi'nin pek fazla kuvvetlenemediği bölgenin Dulkadirlilerin eline geçmesinden anlaşılmaktadır.

Besni ve yöresinde 15. yüzyıl boyunca savaşlar olmuş ve bölge Memlûkler, Dulkadirliler ve Türkmenler arasında el değiştirmiştir. Bu dönemde Besni ve çevresinde nüfus yoğunluğunu Dulkadirli Türkmenlerin lehine değişse de şehrin hukukî yönden Memlûklere bağlı kalmaya devam ettiği anlaşılmaktadır. Memlûklerin, Sultan Berkuk'un vefatından sonra bile Türkmenlerin yoğunluk kazandığı Besni'nin idaresi için düzenli olarak naipler görevlendirmeye devam etmiş olmaları bunun kanıtıdır. Dulkadirlilerin şehre hakim oldukları dönemde tayin ettikleri Besni naiplerinin Mısır sultanlarının onayı ile atandığı da bilinmektedir.

Bu sırada Memlûklere bağlı olarak varlıklarını sürdüren Dulkadiroğulları, fırsat buldukça bölgedeki bazı şehirleri eke geçirerek siyasî bağımsızlıklarını sağlamaya çalışıyorlardı. Hatta bu dönemde basılan "Behisni" damgalı Dulkadirli paraları 16. yüzyılın ikinci çeyreğine kadar kullanılmıştır. Dulkadirlilerin etkin olduğu bu dönemde Besni'ye çok sayıda Türkmen boy ve aşiretinin yerleşmiş olduğu günümüzde bölgede konuşulan Türkçeden de anlaşılmaktadır. Besni ve çevresinde konuşulan Türkçenin, Malatya'da konuşulan Doğu Anadolu şivesi yerine, Elbistan ve Maraş yöresinde konuşulan Orta Anadolu şivesine benzemesi bunun kanıtıdır.

Besni, Ayıntab kalesi ile birlikte Osmanlı padişahı Yavuz Sultan Selim'in Memlûkler ve Dulkadiroğulları üzerine yaptığı seferler sırasında 1516 yılının ağustos ayında Osmanlı topraklarına katıldı.

Besni'nin de içinde bulunduğu Malatya ve yöresi, o dönemde Mısır'a giden Osmanlı ordularının buluştuğu bir merkez haline gelecektir. Sefer sırasında Mısır'a giden ordu, Malatya'dan hareket ederek Samanlu, Şamlu Yurdu, Zeliha, Sürgü ve Subadra üzerinden Besni yakınlarından geçerek yoluna devam ederdi.

Besni, 1516 yılı Ağustos ayında, I. Selim tarafından Malatya'nın alınmasından sonra, Memlûkler'den alınan Elbistan merkezli Dulkadirli Beyliği'ne bağlanmış olmalıdır. Daha sonra bu beylik kaldırılarak yerine Zülkadriye Eyaleti kurulmuş ve Besni de yeni kurulan bu eyalete bağlı kazalardan biri yapılmıştır.

Bölgede vergi amaçlı tahrirlerin yapılmasına yörenin Osmanlı idaresine geçmesinden hemen sonra başlanmıştır. Araştırmalardan elde edilen bilgilere göre 16. yüzyılda bölgede 1519, 1524, 1530, 1536, 1540 ve 1560 yıllarında tahrir yapılmıştır. Bu tahrirlerde tutulan defterlerin hemen hepsinde Besni'nin adı geçmektedir. 1519 tarihinde Besni sancak merkezi olup yakınında bulunan Hısnımansur buraya bağlı bir nahiyedir. 1530'daki tahrirde ise Besni, Kâhta ve Gerger'e bağlı görünmektedir.

1519’daki ilk tahrire göre Besni'de 1.400 Müslüman, 150 kadar da gayrimüslim bulunuyordu. 1523’te 1.750 Müslüman, 230 gayrimüslim; 1547’de 1.500 Müslüman, 360 gayrimüslim; 1560’ta ise 1.800 Müslüman, 370 gayrimüslim nüfus yer alıyordu. Bu durum, 16. yüzyılın ikinci yarısına kadar pek önemli bir nüfus artışının olmadığını, nüfusun küçük değişikliklerle zaman zaman azalıp yükseldiğini göstermektedir. Bölge halkının konargöçer yapıda olması bu nüfus hareketini tayinde önemli bir rol oynamıştır. Gayrimüslim nüfusta ise normal artış seyri içinde sürekli bir yükselme olmuştur.

Tahrir defterlerine göre 1519’dan 1560’a kadar geçen zaman zarfında Besni’de beş mahalle vardı. 1560 sayımında bir mahalle daha oluştuğu ve mahalle sayısının altıya yükseldiği görülmektedir. Bunlar Kızılca Oba, Orta Oba, Aşağı Oba, Meydan, Bezmgâh ve Ermeni mahalleleridir.

Besni’de halkın başlıca ekonomik faaliyetini tarım ve hayvancılık teşkil etmekteydi; vergi gelirleri ise 1519’da 16.750, 1523’te 11.960, 1547’de 53.515, 1560’ta ise 64.550 olarak gerçekleşmiş ve devamlı artmıştı. Tarım ürünlerinin başlıcalarını buğday, arpa, nohut, mercimek, darı, pamuk, çeşitli meyveler ve üzüm oluşturmaktaydı. Bunun yanında boyahane ve kirpas (bez) tellâllığından önemli ölçüde gelir elde edildiği ve kirişhanenin gelirinde de önemli ölçülere ulaşıldığı tespit edilmektedir.

Besni, 1519 tahririnde sancak merkezi olarak belirtilmişken 1530'da merkezi Maraş olan Zülkadriye Eyaletine bağlı bir kaza olarak geçmektedir. Yine 1524-1527 yılları arasında yapılan Rum Eyaleti'nin genel tahririnde Besni ve çevresindeki yerlerin de isimleri geçtiğine göre, 1530'a kadar bu çevreler Rum Eyaleti dahilinde kabul edilmekteydi. Bu yerler 1530-1540 yılları arasında Elbistan sancağına bağlı kalmışlardır. 1540 yılından itibaren ise Zülkadriye Eyaleti'nin merkezi Maraş'a nakledildiğinden Besni'nin çevresindeki yerler Maraş'a bağlı hale gelmiştir. 1559'a kadar Rum Eyaleti'ne bağlı kalan Besni'nin Kâhta ve Gerger'le birlikte, bir sefer nedeniyle bu tarihte Zülkadriye Eyaleti'ne bağlandığı anlaşılmaktadır. Ancak seferden sonra tekrar Rum Eyaleti'ne bağlanan Besni, 1563'ten sonra yine Zülkadriye Eyaleti'nin idaresine geçmiştir. Genel olarak bölgenin Maraş'tan idare edilişi 16. yüzyılın ortalarından 19. yüzyılın ortalarına kadar devam etmiştir.
Bölge ister Rum Eyaleti'ne, ister Zülkadriye Eyaleti'ne bağlansın; Besni ve çevresi her zaman Malatya sancağına bağlı olarak idare edilmiştir. 1846 tarihli bir kefâlet defterinde kayıtlı olduğu üzere Besni, yine Malatya ile birlikte muhtemelen 1845'ten itibaren Harput eyaletine bağlı olarak idare edilmiştir. Bu tarihten sonra, 1867 yılında Besni'nin sancak merkezi statüsünde olduğu görülmektedir. Hısnımansur'un sancak merkezi olması ve ardından Harput'un eyalet statüsünden kalkması Besni'yi kaza durumuna düşürmüştür. Tanzimat döneminde memleket idaresinde yapılan yeniliklerle Besni, Hısnımansur ve Kâhta; 1867'de kurulan Diyâr-ı Bekr Vilayeti'ne bağlanmıştır.

Besni'nin Diyâr-ı Bekr Vilayeti'ne bağlandığı sırada Hısnımansur, Mamuret-ül-Aziz Vilayeti'ne bağlı bir kaza; Besni, Samsat, Kâhta ve Gerger de Hısnımansur'a bağlı bir nahiye konumundaydı. Ancak bölgedeki asayiş ve güvenlik problemleri nedeniyle 1870 yılında, Malatya sancak yapılarak Besni, Hısnımansur, Kâhta ve Akçadağ bu yeni sancağa bağlanmıştır. Bu değişiklik sırasında Besni de kaza merkezi yapılmıştır. Daha sonra Besni kazası, bağlı olduğu Malatya sancağıyla birlikte 1883'te Mamuret-ül-Aziz Vilayeti'ne bağlanmıştır. Böylece Besni 1883'ten 1918'e kadar Mamuret-ül-Aziz Vilayeti'nin Malatya sancağına bağlı bir kaza olarak idare edilmiştir.

19. yüzyılın sonlarındaki Mamuret-ül-Aziz Vilayeti Salnamesi’ne göre Besni’nin toplam 9859 hâne Müslüman, 325 hâne Hıristiyan olmak üzere 10.254 hâne nüfusu vardı. Aynı tarihlerde Besni kazası on bir mahalle, 143 köy ve otuz bir aşiret oymağından meydana geliyordu. 1892 yılı salnamesine göre merkezde 1900 hâne (yaklaşık 9500 kişi) nüfus bulunuyordu. Kamûsu’l-alâm’da Besni kazasının nüfusu 32.000, Vital Cuinet’nin eserinde ise 45.000 olarak gösterilmektedir.

20. yüzyılın başlarında Besni’de tahıl ürünleri ile üzüm ve üzümün yan ürünleri başlıca ekonomik faaliyeti teşkil ediyordu. Ayrıca pamuklu, ipekli kumaşlar da buraya getiriliyor ve satılıyordu. Bu sıralarda Besni’ye 143 köy bağlı olup on üç mahallesi, on üç camiisi, iki mescidi, seksen öğrencisi bulunan yirmi bir medresesi ve bir rüşdiye mektebi vardı. Ayrıca 748 talebesi bulunan otuz sekiz sıbyan mektebi mevcut olup yirmi bir han, üç kilise ve buna bağlı iki de mektep yer alıyordu.

Besni, cumhuriyet döneminin ilk yıllarına kadar Malatya'ya bağlı ilçedir. İlçe, 1926 yılında Malatya'dan ayrılarak Gaziantep'e bağlanmıştır. Ancak 1933'te çıkarılan bir kanunla tekrar Malatya'ya bağlanmıştır. Bu değişikliğin gerekçesi kanun tasarısında; bölgeden geçen demiryolu sebebiyle tüm ilişkileri Malatya'ya intikal eden Besni'nin Gaziantep'ten alınarak Malatya vilayetine bağlanması gerektiği şeklinde izah edilmiştir.

Türkiye Büyük Millet Meclisi'nin 14 Haziran 1954 tarihli oturumunda görüşülen bir kanun taslağının kabul edilmesiyle Adıyaman'ın Malatya'dan ayrılarak il yapılması kararlaştırılmıştır. Çıkan kanuna göre 1 Aralık 1954 tarihinde il statüsüne kavuşan Adıyaman'a Besni de ilçe olarak bağlanmıştır. Kanun tasarısının mecliste görüşüldüğü sırada Besni'nin Adıyaman'a değil de iktisadî şartların gereği olarak Gaziantep'e bağlanmasını isteyen milletvekilleri olmuşsa da istekleri kabul edilmemiştir.

Besni, 1950'lerin sonuna kadar Besni Kalesi'nin etrafındaki yerindeydi. Heyelan ve su basması nedeniyle 1950-1965 yılları arasında şehrin yeri değiştirilerek günümüzdeki yerine taşınmıştır. Başka bir kaynakta ise Besni'nin yerinin değiştirilmesi meselesinin cumhuriyetin kurulmasından itibaren gündemde olduğu üzerinde durulmaktadır. Yer değişikliğinin sebebi olarak da yerleşim yerinin dar olması gösterilmektedir. Şehrin Keysun veya Gölbaşı'nın Dündar Yazısı denilen mevkiine taşınması tartışılmıştır. Ancak 1950'lerin başından itibaren şimdiki Besni'ye taşınmanın başladığı ve devlet dairelerinin inşa edildiği görülmektedir. Halk ise taşınma işine pek sıcak bakmamış, eski evlerinde oturmaya devam etmiştir. 1955 yılında "Eski Besni"de bir mahallenin eşkıyalar tarafından basılması ve çok sayıda kişinin ölmesi üzerine yeni kurulan şehre taşınma hızlanmıştır.
Besni, Güneydoğu Anadolu'da, Fırat Nehri'ne Samsat'ın aşağısında karışan Göksu'ya dökülen bir çay yakınında ve Malatya dağlarının güney eteğinde kurulmuş bir yerleşim yeridir. Güneybatısında bulunan Gaziantep'e 105 km, batısında bulunan Kahramanmaraş'a yaklaşık 90 km, ve kuzeydoğusunda bulunan Malatya'ya yaklaşık 100 km uzaklıktadır. Adıyaman şehir merkezine 44 km, en yakın demiryolu istasyonu olan Gölbaşı'na ise 27 km uzaklıktadır.

Günümüzde Adıyaman iline bağlı bir ilçe merkezi olan Besni, batıdan Gölbaşı ilçesi, kuzeyden Tut ilçesi, doğudan Adıyaman, güneydoğudan Fırat Nehri (nehrin diğer tarafında Şanlıurfa'nın Halfeti ve Bozova ilçeleri), güneyden Gaziantep ilinin Araban ilçesi ve güneybatıdan Kahramanmaraş'ın Pazarcık ilçesi ile çevrilidir. Yüzölçümü 1330 kilometrekare olan ilçenin kuzeyi tamamen dağlık ve engebeli olup şehirden güneye gidildikçe engebelerin yerini alçak tepeler almaktadır. Kuzeydeki yükseltiler aynı zamanda yayla özelliği de taşırken, güneye doğru azalan engebelerden sonra Kızıldağ'a kadar uzanan verimli bir ova başlamaktadır.

Güneydoğu Toros Dağları silsilesinin güneye doğru alçalarak batı-doğu istikametinde uzanan dizisinden güneye doğru sarkan tepelerinden Yumrutepe eteklerinde kurulmuş olan Besni'nin deniz seviyesinden yüksekliği yaklaşık olarak 930 metre civarındadır.

Besni'de Doğu Anadolu, Güneydoğu Anadolu ve Akdeniz iklimlerinin karışımı olan tipik bir iklim vardır. Besni’deki iklim Akdeniz iklimi ile doğu karasal iklimi arasında bir özellik gösterir. Kışları soğuk ve yağışlı, yazları ise serin ve kurak geçer.
Atatürk Barajı'nın yapılmasıyla ilçenin ikliminde hissedilir bir farklılık meydana gelmiş, nem ve yağış miktarı artmıştır. En soğuk ayı Ocak, en sıcak geçen ayı ise Temmuz ayıdır. Yıllık yağış ortalaması 704.5 mm'dir. Yıl içerisinde ilçede yağmur ve kar yağışı görülmekte olup, kar kalınlığı zaman zaman 1 metreyi bulmaktadır. Kar daha çok Aralık sonu, Ocak ve Şubat aylarında yağmaktadır.
İlçe coğrafi yapısı nedeniyle genelde doğu batı yönünden sert rüzgârlar almakta, rüzgârın hızı zaman zaman saatte 10 km'yi bulmaktadır.
İlçe merkezi hariç olmak üzere ilçeye bağlı; 7 belde, 63 köy ve 10 mahalle vardır.

2014 nüfus sayımına göre kadın nüfus 38.011, erkek nüfus 37.889'dur. 0-15 yaş aralığındaki nüfus 21.366, 15-65 yaş aralığındaki nüfus 47.734, 65 yaş üstü nüfus ise 6.810'dur.


Azerbaycan Devlet Petrol ve Sanayi Üniversitesi

Azerbaycan Devlet Petrol ve Sanayi Üniversitesi (), Azərbaycan'ın başkenti Bakü'de bulunan teknik bilimler ve petrol sanayisi yönlü devlet üniversitesi. Bundan önceki ismi Azerbaycan Devlet Petrol Akademisi idi.

14 Kasım 1920 tarihinde Azerbaycan SSC hükümetinin kararı ile Bakü Politeknik Estitüsü ismi alında kurulmuştur.


Kafkasya Üniversiteler Birliği'nin üyesidir.

 


Besim Üstünel

Besim Üstünel, (d. 1927, Gaziantep - ö. 2 Haziran 2015, İstanbul), Türk siyasetçi.

İstanbul Üniversitesi İktisat Fakültesi'ni bitirmiştir. Aynı Fakültede Doktora yapmıştır. Londra Üniversitesi İktisat Fakültesini de bitirmiştir. Ankara Üniversitesi Siyasal Bilgiler Fakültesi'nde ve Ankara İktisadi ve Ticari İlimler Akademisi'nde Öğretim Üyeliği, DPT İktisadi Planlama Dairesi Başkanlığı, Cumhuriyet Senatosu İstanbul Üyeliği (12 Ekim 1975 - 12 Eylül 1980) ile Maliye Bakanlığı yapmıştır. İstanbul Teknik Üniversitesi İşletme Fakültesi, Galatasaray Üniversitesi'nde de öğretim görevlisi olarak görev yapmıştır. Evlidir. Ders kitapları dışında, ""Kalkınmanın Neresindeyiz"?" isimli bir eseri bulunmaktadır.

Maliye Eski Bakanı Profesör Doktor Besim Üstünel tedavi gördüğü Florence Nightingale Hastanesi'nde vefat etmiştir.


Aksiyel iskelet

Aksiyel iskelet kemikleri, 80 kemikten oluşmaktadır.



Apendiküler iskelet kemikleri

Apendiküler iskelet kemikleri, 126 kemikten oluşmaktadır.



Neandertal (anlam ayrımı)

Neandertal sözcüğü şu anlamara gelebilir:



Verici

Vericiler, elektromanyetik dalgaları antenden yayın yolu ile göndermek üzere yüksek frekanslı enerji üreten elektronik cihazlardır. Kullanılış gayelerine göre çok çeşitli güç ve tipte yapılırlar. Vericilerin temel görevi antene belirli bir frekansta güç sağlamak ve bu yolla meydana getirilen elektromanyetik dalgalar yardımıyla bilgi iletmektir. İlk zamanlar vericiler sadece, sabit bir frekansta yüksek frekanslı enerjiyi gönderebiliyordu. Bu tip vericilere sürekli dalga (CW-Continuous wave) vericileri denir. Bunlarla bilgi nakli ancak kodlu olarak mümkündür (Mors kodu gibi).

Son zamanlarda istenen bir bilgi (özellikle de konuşma, müzik ve görüntü) taşıyıcı bir dalgaya (Carrier Wave) bindirilerek gönderilmektedir. Bu işleme modülasyon ve böyle dalgaya modüleli devamlı dalga denir. MCW (Modulated Continious Wave) vericiler modülasyon şekline göre iki temel sınıfa ayrılırlar:


Genelde pratikte üç tip verici kullanılır. Bunlar da:

En basit bir AM verici dört ana bölümden meydana gelir.

Osilatör: Vericilerin en önemli kısmıdır. Radyo Frekanslı (100 KHz'den yüksek) enerji üretir. Burada üretilen enerjinin frekansı belirli sınırlar içinde kalmalıdır. Aksi takdirde dinlenemez.

Tampon katı (Buffer): Tampon katı, güç katını osilatörden yalıtır. Böylelikle osilatörün daha kararlı çalışması sağlanır. Aynı zamanda bu kat istenirse osilatörün frekansını iki veya üç katına çıkartabilir ki, buna frekans çoğaltıcı denir.

RF güç katı: Bu kat, antene istenen güçte sinyali besler; modülatörden gelen bilgi, osilatörden gelen taşıyıcıya burada bindirilir.

Modülatör ve ses frekans katı: Mikrofondan elde edilen elektrik işareti çok küçüktür. Ses frekans yükselteci (katı) bunu istenen seviyeye yükseltir. Modülatör katı da ses sinyalini güç katına aktaran bir uygunlaştırıcıdır. Ses frekansının şiddetine göre güç katının kazancına tesir ederek amplitüd (genlik) modülasyonu gerçekleştirir.

Basit bir FM verici şu katlardan meydana gelir:


Ses frekans yükseltici ve reaktans modülatörü: Mikrofondan alınan sinyal, istenen seviyeye kadar yükseltilerek reaktans modülatörüne uygulanır. Reaktans modülatörü, osilatörün bobin devresine kapasitif veya endüktif reaktans ilave eder veya çıkartır. Böylece ses frekansının şiddetine göre osilatör frekansını değiştirerek FM(Frekans Modülasyonu) sağlanır.

Osilatör: Belli sınırlar içinde Radyo-Frekanslı enerji üretir. (Standart olarak FM kanalı radyolarda 88-108 MHz arasıdır)

Tampon ve sürücü: Burada hem yalıtma işlemi hem de istenirse frekans çoğaltma işlemi yapılır.

RF güç yükseltici: Frekans modüleli sinyal, antenden yayılacak seviyeye kadar bu katta yükselir.

Anten: Elektromanyetik enerjiyi uzaya yayar.


La Toya Jackson

La Toya Yvonne Jackson (d. 29 Mayıs 1956, Gary, Indiana), Michael Jackson'ın ablası şarkıcı, söz yazarı, oyuncu.





Jermaine Jackson

Jermaine LaJuane Jacksun (d. 11 Aralık 1954) Amerikalı şarkıcı-şarkı yazarı basgitarist müzik yapımcısı ve yönetmen. The Jackson 5 grubunun solisti. Ünlü Amerikalı şarkıcı Michael Jackson'un kardeşidir. 1989 yılında İslam dinini seçerek ismini Muhammed Abdülaziz olarak değiştirmiştir evli ve 4 çocuk sahibir.

Bir dönem Amerikalı şarkıcı Whitney Houston'la düet çalışması yapmıştır. Müzik yaşamına halen kardeşleriyle birlikte ve solo olarak devam etmektedir.




Mikrovillus

Mikrovillus hücrenin serbest yüzey farklılaşmalarından, özellikle emme görevi fazla olan hücrelerde, hücre dış yüzeyini arttırmak için, hücre zarının bir miktar sitoplazma ile meydana getirdiği parmak şeklindeki çıkıntılardır. Boyları yaklaşık, 0,6-0,8 mikron uzunluğunda, 0,08-0,1 mikron kalınlığındadır. Özellikle bağırsak epitelinde bulunan mikrovilluslar (çoğulu mikrovilli) yapılarında, makromolekülleri parçalayacak ve hücre içine taşıyacak enzimleri bulundururlar.

Genel olarak iki yapısal elemandan oluşur:

Bağlayıcı proteinler de iki çeşittir; 

Hücre serbest yüzey farklılaşmaları
Hücre yan yüzey farklılaşmaları
Sitoplazma içi farklılaşmalar


Pağnik

Pağnik Elâzığ ili merkeze bağlı köyün bugünkü ismi Işıkyoludur.Köyün geçim kaynağı tarım ve hayvancılığa dayanır. Her meslek grubundan birçok tanınmış kişinin bulunduğu köyde dönemin milletvekili Hasan BELHAN'da çıkmıştır. Köyün ve civar köylerinde en büyük problemi sulamanın yapılamamasıdır. Elâzığ merkeze 20 km mesafede bulunan köye ermeni tecridinden sonra yerleşen asker kökenli ilk Türkmen aile Karasüleymanoğulları'dır. Bugün hala aynı bölgede yaşayan ailenin bugünkü soyadı Çelik'tir.Sırasıyla Gündüz,Belhan,Erkek ve Güneş soyadlı aileler yaşamaktadır. 1998 Yılında 80 hane olan köy 2011 yılında 35 haneye kadar düşmüştür. Köyün şu andaki temsilcisi(muhtar) Emekli öğretmen Zeki DAŞ'tır.

Pağnik, Giresun iline bağlı Çamoluk ilçesinin Pınarlı köyünün ermenice eski adıdır. "Hamam" ya da "sıcak su kaynağı" anlamına gelmektedir. Halk dilinde Panik veya Penik olarak da söylenir. (bkz: )

Pağnik, Elâzığ iline bağlı Ağın ilçesinin Kaşpınar köyünün Ermenice eski adıdır. "Hamam" ya da "sıcak su kaynağı" anlamına gelmektedir.

Bununla beraber Pağnik; Adana ilinin Saimbeyli ilçesine bağlı Kızılağaç köyünün eski adıdır.

Pağnik, Malatya iline bağlı Arapgir ilçesine bağlı iki köyün adında da geçmektedir. Pağnik Kundi - Aşağı Pağnik (Düzce)- ve Pağnik Evranbeyi - Yukarı Pağnik (Budak)- köyünün Ermenice eski adlarıdır.


Adenom

Adenom veya adenoma bezsel kökenli (orijinli) olan veya bezsel bir yapıda meydana gelen iyicil (benign) tümördür. Adenomlar kolon, adrenal, hipofiz, tiroid dahil birçok organda ortaya çıkabilirler. Her ne kadar adenomlar iyicil tümörler olsalar da, kötücül (habis, malignant) tümöre çevrilebilirler ve böyle olduklarında artık adenokarsinom diye anılırlar.

Adenoma nedir ?



Sil

Sil, "kirpik" ya da "cilia cellularia", hücrenin serbest yüzeyinde meydana gelen farklılaşmalardan ve tek hücrelilerde görülen hareket organellerindendir.


Sıkı bağlantı

Sıkı Bağlantı ya da Zonula Occludens, vücudu dış etkilerden koruyan hücrelerde bulunan, hücrenin yan yüzeyinde yaptığı hücreler arası bağlantılardandır.

Epitel hücrelerindeki kuvvetli bağlantılar bu tiptedir. Bu tip bağlantı da hücreler arası boşluk yok denecek azdır. Genelikle de yalıtma özellikleri fazladır.



Sternum

Sternum veya göğüs kemiği, sağ ve sol kaburga kemikleri arasında bulunan göğüs kafesi kemiği. İman tahtası olarak da bilinir.


Gōjū-ryū

, Shōtōkan-ryū (松涛館流), Shitō-ryū (糸東流), Wadō-ryū (和道流) ile birlikte 'nın resmi olarak kabul ettiği dört Karate sitilinden biridir.

Okinawa kökenli Karate sitili olan Gōjū-ryū, Japonca "Sert-Yumuşak Akımı" anlamına gelmektedir. Çin kökenli, 'iki karşıt ögenin birleştirilmesi" prensibinden oluşturulan "wu pei chih" doktrini üzerine kuruludur. Tüm Karate stilleri içinde Çin Kökenli Savaş sanatlarından en çok etkilenen Gōjū-ryū'dur. Stilin ortaya çıkışı Okinawa Adasının Naha Kasabasından olan Kanryo Higashionna, (1850-1915)'ya dayanır.

Gōjū-ryū, Kanryo Higashionna'nın Naha-Te (那覇手) stilinden gelişerek meydana gelmiştir. Naha-Te'nin geçmişini Kung Fu'nun beş hayvan stiline kadar takip edebiliriz. Yaklaşık 10 yıl Çin'de savaş sanatları eğitimi alan Kanryo Higashionna Okinawa'ya döndüğünde yerel dövüş tekniğini Çinde öğrendiği prensiplerle sentezleyerek, yardımcısı Chojun Miyagi ile birlikte öğretmeye başlamıştır.

1916 yılında Kanryo Higashionna öldüğünde, Chojun Miyagi stilin fiili yöneticisi olmuştur. Usta Miyagi, uzun yıllar Çin'de kalarak ve Çinli Kung Fu ustaları ile çalışarak, tekniği geliştirmiş, Gerek Okinava gerekse Japonya'da birçok izleyici ve resmi yetkili önünde gösteriler yaparak stilinin tanınmasını sağlamıştır. Kitlelere ulaşmasını sağladığı için stilin kurucusu olarak anılır.
Okinawa, Ryūyū Krallığı'nın merkezi olarak yüzyıllardır Çin ve Japon kültürlerinin birleştiği bir adadır. Çin etkisi, adada M.Ö. 300 yılından beri görülmektedir. Özellikle 15. asırda Shō Hanedanı sırasında doruğa çıktı ve Okinawa altın devrini yaşadı. Bu etkiler sadece ticaret ve kültürde değil, yöresel savaş sanatlarında da hissedildi. Okinawa halkı yıllardır oldukça sert olan "Te" (El) denen kendi tekniklerini kullanıyorlardı. Özellikle Çin'in Fukien Bölgesinde yaygın olan Shaolin Boksu "Te" yi etkileyip daha yumuşak, akıcı ve yuvarlak bir özellik kazandırmıştır. 1609’daki Japonya'nın Satsuma Eyaleti tarafından işgal edilmesiyle altın devir bitmiş ve Japon etkisi görülmeye başlamıştır. Satsuma Eyaleti, halkın silah taşımasını yasaklanmıştır. İşgalciler bu yasaktan muafdı. Ayrıca dövüş teknikleri çalışmaları da yasaklanmıştı. Bundan dolayı silahsız dövüş teknikleri gizlice çalışıldı ve sonraki üç asırda Okinava'nın özelliklerini kazandı.

Yerel silahsız savaş sanatı "Okinawa Te" olarak anılmaya başlandı. Bu gizlilik yöresel ve kişisel etkilerle üç ana stilin gelişmesine neden oldu. Bunlardan Shuri Te, Shaolin Boksunun sert özelliklerinden etkilendi. Naha Te ise yumuşak olan Tao sisteminin enerjinin iç kontrölüyle birleşti. Tomari Te ise her ikisinin birleşimiydi. Buradaki önemli nokta Shuri Te saldırıya yönelik, yakalama ve fırlatma tekniklerini kapsayan Naha Te ise, savunmaya yönelik yöntemi seçti. 19. asır sonlarında Shuri Te ve Tomari Te birleşerek Shorin Ryu adını aldı. Naha Te ise Gōjū-ryū olarak adlandırıldı.

Bütün talebelerin iyi bilmesi gereken büyük usta Kanryo Higashionna tarafından geliştirilen Gōjū-ryū Karate, Gogen Yamaguchi tarafından geliştirilen Japon Gōjū sistemi Gōjū-kai haricinde orijinal stil olarak hiç bozulmadan kaldı. Gōjū-kai ise birçok alt dala ayrıldı. Gogen Yamaguchi büyük usta Kanryo Higashionna'dan sonra gelen Chojun Miyagi'nin talebesiydi ve Gōjū-ryū'ya kendi yorumunu getirdi.

Japonya seyahati sırasında Chojun Miyagi'ye sisteminin adı sorulunca yine o an kendisi tarafından verilmiştir. Bu isim öğrencinin hem zihinsel hem de fiziksel özelliklerini ima eder. Fiziksel olarak, akıl ve vücudun doğru konsantrasyonu ile doğru nefes alıp vermenin sonucu olarak teknikler kaya gibi sert olmasına rağmen yumuşak, akıcı bir izlenim veren Taocu etkiler vardır. Zihinsel olarak hayatın basit yönlerini ve gerçeklerini takdir eden ve bunları seven mütevazı fakat aynı zamanda bir tehlike anında fiziksel ve zihinseş olarak güçlü olan bir insanın idealidir. Fiziksel ve zihinsel olarak yumuşak ve sertin mükemmel dengesini sağlamak ciddi bir Gōjū-ryū öğrencisinin amacı olmalıdır. Chojun Miyagi'nin idealleri ve felsefesi bugün gerçek Okinava Gōjū-ryū Karate’nin eğitim temelini oluşturmaktadır.



Ashihara

Ashihara Kaikan (Japonca: 芦原会館Ashihara Kaikan), Yirminci yüzyılda Kancho Hideyuki Ashihara tarafından kurulan tam temaslı karate stili.

Stilin kurucusu olan Hideyuki Ashihara, 5 Aralık 1944 tarihinde Japonya'nın Hiroshima Ken şehrinde doğmuştur. Deniz askerî okuluna gitmiş ancak devam ettirememiştir. Askeri okul sıralarında uzun müddet Kendo çalışmış, sokak kavgalarına katılmıştı.

Okuldan ayrıldıktan sonra bir benzincide çalışmaya başladı.Sokakta kazandığı dövüş tecrübesini bir do sanatında kullanmak istiyordu. Kendo bir noktadan sonra ona yetersiz geldi. Çeşitli dojolara gidiyor ve değişik sistemleri deniyordu.

Masutatsu Oyama’nın dojosuna 1961 yıllının Eylül ayında 16 yaşında başlamıştı. 
1964 yılında Hideyuki Ashihara siyah kemerini aldı ve eğitmenliğe başladı.1966 yılında ise kyokushin karate sisteminde çok önemli bir mevkii'ye geldi.

Çeşitli olaylar sonucu ustası ile arası açılan Hideyuki Ashihara, 1980 yılında Ashihara Kai Kan ismi ile kendi sistemini kurmuş ve çalışmalarına bu yönde devam etmeye başlamıştı.

Ashihara 1995 yılında hayata gözlerini yummuştur.

Kancho Hideyuki Ashihara, Kyokushinkai Karate'nin kurucusu Masutatsu Oyama'nın öğrencilerinden biridir. Ustasından ayrıldıktan sonra kendi stili olan Ashihara Karateyi geliştirmiştir.

Ashihara Karate genelde Kyokushin izlerini taşır ve birçok önemli yönleri o sistemden alınıp geliştirilmiştir.

Ashiharaya göre diğer karate sistemleri süslü kelimelerden oluşan branşlardı. Ancak savaşmak ile karşı karşıya kalınınca gerçekler ortaya çıkıyordu.

Sabaki, Hideyuki Ashihara tarafından geliştirilmiş, savunma ve saldırı hareketlerini tek bir hareket haline getiren bir saldırıya veya hücuma karşılık veren tek yöntemdir.

Sabaki, herhangi bir saldırganın mütecaviz hareketi karşısında dört temel dairesel hareketlerden birini kullanır. Bu hareketler, kendini savunan kişinin yavaşça ileriye ve geriye doğru ve saldırganın sağına veya soluna doğru rahat bir şekilde hareket etmesini sağlar. 

Her bir durumda, kendisini savunan kişi saldırganın sırtına vurabilecek pozisyona gelir. Bu da kendini savunan kişinin ön taraftan gelecek saldırılara karşı kendisini korumasını kolaylaştırır. Buna ilaveten, bu durum kendini savunan kişinin saldırganın pozisyonunda “kör bir nokta” yaratmasına yol açar. 

Kendini savunan kişi saldırgan karşısında böyle bir kör nokta yarattığı zaman, bu “kör nokta”ya girerek, çeşitli yumruk ve tekme kombinasyonlarıyla bu pozisyondan stratejik bir avantaj sağlayabilir. 

Mesafenin kısa, normal veya uzun olmasının hiçbir önemi yoktur. Burada esas olan, kendisini savunan kişinin saldırganın ulaşamayacağı bir mesafede ve “kör nokta”sında hareket etme stratejisidir. 




Tapınak

Tapınak, ibadethâne ya da mâbet; yüce bir varlığa tapınılan ve bazı diğer dinî ritüellerin gerçekleştirildiği kutsal yapı. Öztürkçe sözcüğü tapmak kökünden gelir. ibadethâne sözcüğü Farsça ve mabet sözcüğü Arapça kökenlidir.

Dini terminolojide "tapınak" herhangi bir dini inanç, gelenek veya akımın dini uygulamalar, adetler, ibadetler ve ritüeller için yapılan, çoğunlukla "kutsal" kabul edilen yapıdır. Tapınaklar çok çeşitli olabildiği gibi dinden dine büyük farklılıklar gösterir. Bağlı olduğu din ve ibadetlere göre tapınaklar hem yapısal hem de anlamsal açıdan farklı olabilirler. Bir dinde birden çok tapınak türü bulunabilir.

Sıklıkla her din barındırdığı tapınaklara farklı isimler verir. Bu isimlerin yanında bazen "tapınak" sözcüğü de kullanılırken, "Yunan tapınağı" gibi, sadece dinin verdiği spesifik isim de olabilir, "Cami" gibi. Sıklıkla tapınakların, dinin o tip tapınaklara verdiği ismin yanı sıra, özel isimleri de vardır; örneğin, "Selimiye Camii" (veya "Selimiye Camisi"). 


Dinlerin verdikleri özel isimlerin yanı sıra, belirli bir dinin belirli bir tapınak tipinin dahi ismi farklı kültür ve bölgelerde farklı olabilir.
Çeşitli tarihi dönemlerde, belirli mimari tarzlar büyük dini yapılarda çok sıkı ve yoğun biçimde kullanılmıştır. Bu tapınak yapıları, askeri ve saray yapılarıyla birlikte, belirli mimari tarzların bugüne kadar kalabilmiş ana örneklerini oluştururlar ve bu sebeple de mimari açıdan çok önemlidirler.

Özellikle, Yunan ve Roma tapınak mimarisi Batı kamu mimarisini önemli oranda etkilemiştir.

Tapınakların mimari yönü de dini yönleri kadar önemlidir. Çoğu zaman belirli bir dinin belirli ve/veya belirli bir tapınak tipinin farklı kültür ve bölgelerde çok farklı mimari biçimler aldığı görülür. Bu sebeple bir tapınağın mimari yapısı, tapınağın bağlı bulunduğu dinin anlayışına dair yoğun mimari öğeler taşıdığı gibi tapınağın bağlı bulunduğu zaman dilimi, kültür ve bölge açısından da çok önemli bilgiler taşır. Özellikle bugün var olmayan, hakkında pek az şey bilinen veya büyük oranda değişikliğe uğramış dini inançların tapınaklarının mimarisi, dönem, kültür ve bölgenin mimari anlayışına dair bilgi vermesinin yanı sıra o dini inanca dair de bilgi verecektir. Bu sebepten dolayı tapınaklar teknik ve mimari açıdan da, mimarlık biliminin yanı sıra, dinler tarihi ve arkeoloji için de çok önemli bir yere sahiptir.


Yunan toprak tanrıları

Yunan toprak tanrıları listesi, Yunan mitolojisinde toprakla ilişkilendirilen tanrıları göstermektedir.


Tam temaslı Karate

Karşılaşmalarında kullanılan tekniklerinde rakibe tam veya hafif temasın bulunduğu karate sistemleri.

Tam temaslı karate'nin (Full contact karate) iki temel stili vardır. İlki diğer karate karşılaşmalarında olduğu gibi hedefe tam bir vuruşun gerçekleştiği stildir. Tam temasla birlikte karşılaşmacılar vücutlarını koruyucu ekipmanlar giyerler.

İkinci stil "knockdown karate" olarak da bilinen daha sert uygulanan bir tarzdır ve öncüsü Kyokushinkai karatenin kurucusu Masutatsu Oyama'dır. Müsabıklar haya koruyucuları ve elleri dışında herhangi bir koruyucu malzeme kullanmazlar.

Kyokushin'den çıkan Enshin, Ashihara Karate, Seido, Wakazamurai, Shidokan ve Seidokaikan gibi stiller de knockdown stiller olarak bilinirler ve müsabaka kuralları birbirlerinden az bir farkla değişiktir.




Arabesk müzik

Arabesk, Türkiye'ye özgü, oryantal bir halk müziği türü. Genellikle duygusal olan şarkı sözleri; umutsuz aşkları, günlük dertleri, umutsuzluğu ve başarısızlığı konu edinir. Küçük bir kısmı ise enstrümantaldir.

Fransızcadan Türkçeye geçen "arabesk" sözcüğü "Arap tarzı" anlamına gelir. Arabesk, Arap müziği değil; Arap ezgilerinden ve usûllerinden esinlenen bir Türk müziği türüdür. Klasik Arap müziğinin Klasik Türk müziğinden geniş ölçüde ayrılması sebebiyle Arap müziği Türkiye'de benimsenmemiş, fakat sonra Türk sanat müziği ve Türk halk müziğine Arap ezgileri ve usûlleri eklenerek arabesk müzik doğmuştur. Ayrıca bu müzik tarzı, toplumun kırsal kesiminin konuştuğu dili iyi kullanmış, tasavvufa dayalı bir literatür de oluşturmuştur.

Türkiye'de arabesk şarkı şekli ilk kez 1940'lı yıllarda Haydar Tatlıyay ve diğer birkaç şarkıcı tarafından ortaya çıkarılmıştır. 1938 yılında Arapça şarkılar yasaklanmış fakat bu müziği çalan Kahire Radyosu, Türkiye'de de çektiği ve sevilerek dinlendiği için bu yasak başarılı olmamıştır. 1960'lı yıllarda Adnan Şenses Orhan Akdeniz, Ahmet Sezgin, Abdullah Yüce ve Hâfız Burhan Sesyılmaz gibi bazı şarkıcılar Araplardan alınan raks müziğini Türkçe şarkılar için kullanmışlar ve böylece Türkçe arabesk ortaya çıkmıştır.

Daha sonra Orhan Gencebay gibi bazı şarkıcılar arabeski Anglo-Amerikan rock 'n' roll müziği ile birleştirmiş, İbrahim Tatlıses, Esengül, Ferdi Tayfur, Müslüm Gürses, Ümit Besen, Gökhan Güney, Azer Bülbül, Emrah, Mahsun Kırmızıgül ve Hakkı Bulut gibi isimlerse arabeskin en ünlü icracıları arasına katılmıştır. Bergen ve Kamuran Akkor ise 80'lerde zirveye çıkan arabesk müziğin en önemli kadın temsilcilerinden olmuşlardır. Arabesk, zamanla kendi içinde Arabesk-pop ve Arabesk-rock gibi alt başlıklara ayrılmıştır. Arabesk müziğinin en önemli ve en çok bilinen "3 baba" olarak adlandırılan temsilcileri Ferdi Tayfur, Müslüm Gürses ve Orhan Gencebay'dır.



Kick boks

Kick boks, yumruk, tekme, diz ve sınırlı clinch uygulamalarının bir araya getirilmesiyle oluşturulmuş eklektik bir dövüş sporudur. Egzersiz sistemi olarak uygulanabildiği gibi tam temaslı bir mücadele sporu olarak da uygulanabilmektedir. Bu Spor dalının dünyadaki temsilcisi WAKO (World Association of Kickboxing Organisation)dur. WAKO'nun şimdiki başkanı aynı zamanda Türkiye Kickboks Federasyonu başkanı Salim Kayıcı'dır.

Kick boks aynı zamanda benzeri spor türlerini tanımlamakta kullanılan genel (generic) bir terimdir. Bu ad altındaki stiller:


Hassiyum

Hassiyum simgesi Hs olan 108 atom numaralı element.


Ezgi

Ezgi ya da melodi (Yunanca: "μελῳδία" - "melōidía") sözcüğü ses dizisi anlamına gelmektedir. Belli bir duyguyu yansıtması için yan yana getirilen notalar dizisine işaret etmektedir.

Duygular sanatın her türü ile yansıtılabilir. Şiir, öykü, roman, destan, resim, mimari yapıt ile. Elbette müzik ile de. Dahası duyguların anlatımı bakımından müziğin eşsiz benzersiz bir güce sahip olduğu dahi söylenebilir. Bu güç müziği en eski sanat türü kılan nedendir. Gerçekten de müzik en eski sanat türü olmalıdır. İnsanların yaşadıkları en eski mağaralarda resimlere raslanmış olması resmin en eski sanat türü olduğunu göstermez; müziğin böyle bir iz bırakabilme özelliğinden yoksun oluşu, onun en eski sanat türü oluşunun fark edilmesini engelleyen başlıca etkendir. Gene de farklı dilleri konuşan insanlar açısından müziğin ortak bir dil oluşturması değinilen konuda güçlü bir kanıt olarak değerlendirilebilir. Nitekim kendi diline benzemeyen dillerde söylenen müzikal yapıtlardan insanların hüzünlenebilmesi, bu sanat türünün bir ortak dil oluşu ve eskiliği konusunda su götürmez bir kanıt sunmaktadır.

Burada müzikal yapıtın hüzün yaratabilme özelliği, onun içerdiği ezgiden kaynaklanmaktadır; çünkü ezgi müziğin somutlaşmış ortak dilidir; o, sanat yapıtı olarak kendisini ortaya koyan müzikten başka bir varlık değildir.


Giovanni Gentile

Giovanni Gentile (d. 30 Mayıs 1875 - ö. 15 Nisan 1944), İtalyan filozof.

Sicilya doğumludur. Mussolini için faşizm ile ilgili "La dottrina del fascismo" ("Faşizmin Doktrini") adlı denemeyi yazdı. İtalyan düşünürlerden Mazzini, Rosmini, Gioberti ve Spaventa'dan etkilendi. 1907 ile 1914 yılları arasında Palermo Üniversitesi'nde profesörlük yaptı. Daha sonra Mussolini tarafından Pisa Üniversitesi'ne atandı. Kendisini faşizm filozofu olarak tanımlamaktaydı.


Hasan Sabbah

Hasan Sabbah (, ; Arapça: el-ḥasan bin eṣ-ṣabbāḥ, ) (d. 1050'ler - ö. 12 Haziran 1124), İslam'ın İsmaililik mezhebine dayalı olarak kurduğu Haşhaşiler tarikatı ile tanınan bir Orta Çağ lideridir.

Farklı bir dini ekole dayalı üst düzey dini bilgi birikimine ve otoriter bir liderlik karakterine sahip olduğu bilinen Hasan Sabbah kurduğu tarikatın suikaste dayanan farklı askeri taktikleri ve 34 yıl boyunca dışına çıkmadan yaşadığı Elemût Kalesi ile tanınmaktadır.

Hasan Sabbah On iki İmam Şiiliği'nin kalesi olan Kum kentinde dünyaya gelmiştir. On İki İmamcı olan babası Kufe'den gelmişti. Rivayete göre Yemen kökenliydi. İnandırıcı olmayan bir söylentiye göre ise kadim Himyer krallarından birinin soyundan geliyordu. Hasan Sabbah'ın doğum tarihi günü gününe bilinmemekle birlikte 11. yüzyılın ortalarına rastlar. Dini eğitimini Rey şehrinde alan Hasan Sabbah, bu sırada İsmaili bir refik ile karşılaşmıştır. Kendi otobiyografisinde bu olayı şöyle anlatır: 

Fâtımîler Hâlifeliği devrinde Ebû Tamîm Ma’add el-Mûstensir bil-Lâh'ın İsfahan Bâb-ı Hûcceti ve Dâ’î-i Â'zamı olan Abd’ûl-Melik bin Attaş tarafından henüz On Yedi yaşında iken Dâ’î yardımcılığına getirilen Hassan-ı Sabbah, daha sonra “Fâtımî Hâlifesi Ebû Tamîm Ma’add el-Mûstensir bil-Lâh'ın huzurunda Kahire'de yemin ederek resmen İsmâilî Dâvah hareketini ve İmâmet (İsmâilî i'tikadı)'i benimsedi.

Hasan Sabbah ile ilgili Edward Fitzgerald tarafından Rubaiyat tercümesinin önsözündeki bir hikayede "Hasan Sabbah," Nizamülmülk ve Ömer Hayyam'ın sınıf arkadaşı olduğu ve aralarında yaptıkları bir anlaşmaya göre hangisi önce başarı kazanırsa diğerlerine de yardım edecektir. Nizamülmülk vezir olmuş ve ikisine de valilikler önermiştir. Ancak Hayyam kendisine bir emeklilik maaşı bağlanmasını, böylece başıboş bir hayat sürebilmeyi, Hasan ise saray içerisinde daha yüksek bir mevki istemiştir. Hasan çok geçmeden vezirlik makamına göz dikmiş, vezir de aleyhinde işler çevirerek Hasan'ın şerefini lekelemiştir. Böylece Hasan intikamını alacağı Mısır'a gitmiştir. Bu hikayedeki başlıca tutarsızlık Nizamülmülk ( 10 Nisan 1018 - 14 Ekim 1092 ) ile Hasan (?-1124) ve Ömer Hayyam (18 Mayıs 1048 - 4 Aralık 1131 ) arasında yaklaşık 30 yaş fark olmasıdır. Günümüz araştırmacıları bu tuhaf hikayeyi bir efsane olarak görmektedir.

Hasan Sabbah Rey'den ayrılırken İsfahan, Azerbaycan, Silvan, Mezopotamya, Suriye ve Filistin kıyılarından geçerek Mısır'a ulaşmıştır. Üç sene Mısır'da kalan Hasan Sabbah muhtemelen Bedr el-Cemâli ile aralarındaki bir ihtilaf sebebiyle Kuzey Afrika'ya sürülmüş, Sonra da Suriye'ye ulaşmıştır. 10 Haziran 1081'de İsfahan'a ulaşmış olan Hasan Sabbah dokuz sene boyunca "davet" in hizmetinde İran'ı dolaşmıştır.

Hasan daha sonra ilgisini İran'ın kuzeyine yöneltmiştir. Özellikle Deylem bölgesi ile ilgilenmiştir. Bu bölge İslam'ı zorla kabul etmeyen, toprakları zor fethedilen, savaşçı ve eski gelenekleri sürdüren yerli bir halkın kontrolündeydi. Sabbah bir süre sonra Deylem'de faaliyetlerini yürütebilmek için Kazvin'e yerleşmiştir. Bu sırada yeni müritler toplayan Hasan Sabbah, amaçları için uygun bir mekan aramaktaydı.

Sonunda Hasan Sabbah Elburz Dağları'ndaki Elemût Kalesi'nde karar kıldı. Kale geniş bir vadiye egemen konumdaki büyük bir kayalık üzerine inşa edilmişti. İki bin metre yükseklikteki kale kayanın tabanının yüzlerce metre üzerinde, yalnızca sarp ve dolambaçlı bir patikadan çıkılabilen bir yerde bulunmaktaydı. Rivayete göre kale Deylem krallarından biri tarafından inşa edilmişti. Kral kartalını salmış, kartal ise bu kayalığa konmuş, böylece kalenin yapımına başlanmıştı. Ve kaleye "kartalın öğretisi" anlamında "Aluh Amut" ismi verilmişti.

Hasan Sabbah'ın buraya vardığı sırada kale onu Selçuklu sultanından almış olan Alevi Mehdi adındaki bir hükümdarın elindeydi. Önce bölgeye dailerini yollayan Hasan, bölge halkını ve Alamut'ta yaşayanları kendi tarafına çekmiştir. Hasan Sabbah bu olayları şöyle anlatmaktadır: Bundan sonra 4 Eylül 1090 günü gizlice kaleye alınmış, kalenin önceki sahibi elinden bir şey gelmediği için kaleyi terk etmiştir. İranlı tarihçilere göre Hasan Sabbah, Mehdi'ye üç bin altın dinar değerinde bir senet vermiştir. Böylece Hasan Sabbah, Haşhaşin tarikatını resmen kurmuştur.

İran'ın Elemût Bölgesi'ndeki Elemût Kalesi'nin 1090 yılında Hasan bin Sabbah tarafından fethedilmesinden evvel, kalenin Zeydî-Alevîler Hanedanlığı soyundan gelen en son reisi idi.

Şiîliğin İmâmiye-i İsnâ‘aşer’îyye Mezhebi'nin gayba halindeki On İkinci İmâmı Muhammed Mehdi ile karıştırılmaması gereken Zeydî-Alevîler Hanedanlığı mensubu En-Nâsır’ûl-Alevî Li’l-Hâkk soyundan gelen Alevî Mehdi, Elemût Bölgesi'nde bulunan Elemût Kalesi'nin son Büyük Selçuklu komutanı idi.

Büyük Selçuklu Veziri Nizamülmülk daha 1090 yılına gelmeden Hasan bin Sabbah'ın tevkif edilmesi için gerekli emirleri çıkartmıştı. Bu nedenle de Hasan bin Sabbah Elemût Kalesi'nden yaklaşık 60 Km uzaklıktaki Kazvin'de gizlenmekteydi. Buradan kalenin zaptı ile alâkalı bir takım planlar hazırlamaktaydı. Hasan bin Sabbah özel olarak daha önceden görevlendirdiği "Hasan el-Ka’ini" adındaki casusu aracılığıyla kaledeki muhafızların çoğunu İsmâil’îyye mezhebine döndürmeyi başarmıştı. Bu mühtedilerin tamamını ortadan kaldırmayı planlayan "Mehdi" önce kendisini Hasan Sabbah’ın Dâvah hareketini kabullenir ve destekler gösterdi. Bu arada Kazvin'den gönderdiği bir başka Dâ’î aracılığı ile Hasan Sabbah kaledeki taraftarlarının sayısını iyice arttırmayı başarmıştı. 4 Eylûl 1090 tarihinde gizlice kaleye giren Hasan Sabbah, kendisini "Dihkhudâ" ismiyle tanıtarak bir süre burada yaşadı. "Mehdi" durumu anladığında ise kaledeki muhafızların tamamına yakını İsmâ‘îl’iyye mezhebi’ni kabullenmişler ve Mehdi'yi tamamen kendisini savunamayacak bir duruma düşürmüşlerdi.

Hasan bin Sabbah tarafından kale Zeydî Mehdi'ye Üç Bin Altın Dinar ödenmek suretiyle teslim alındı. Ödeme İsmaili Dâvah hareketine gönül vermiş ""Muzaffer Reis"" ismindeki bir Selçuklu subayı tarafından gerçekleştirildi. Kelenin bu şekilde Mehdi'den alınması sırasında ise hiçbir vahşet gerçekleşmemiş oldu.

Hasan Sabbah, Alamut'a yerleştikten sonra 34 yıl boyunca buradan hiç ayrılmamıştır. Rivayetlere göre Alamut'taki kendi odasından bile sadece birkaç kez çıkmıştır. Alamut'a yerleştikten sonra Büyük Selçuklu Devleti ve Abbasilere yönelik mücadelesine başlayan Hasan Sabbah, kendi döneminde elliye yakın suikast gerçekleştirmiştir. Bunların en önemlisi ve ilki Nizamülmülk'ün öldürülmesidir. Diğerleri ise Selçuklu üst düzey devlet görevlileri ve Abbasi din adamlarına yönelik suikastlerdir. Nizamülmülk'ün öldürülmesi ve ardından Melikşah'ın ölümü sonrasında Sencer, Berkyaruk ve Muhammed Tapar arasında taht kavgaları başlamış ve Selçuklular gerilemeye başlamıştır. Hasan Sabbah Selçuklu sarayındaki taht kavgalarını kendi lehine kullanmıştır. Ayrıca Hasan Sabbah döneminde başka önemli kaleler de ele geçirilmiştir.

Hasan Sabbah döneminin en ilginç olaylarından biri de büyük Sünni tarihçi Alâeddin Atâ Melik Cüveynî'nin aktardığı olaydır. Cüveynî'ye göre Muhammed Tapar'ın ölümünden sonra tahta geçen Sencer'e barış elçileri gönderen Hasan Sabbah, tekliflerin kabul edilmemesi nedeniyle saraydan birilerini yanına çekerek sultanın başucuna bir hançer saplanmasını sağlamıştır. Ayıldığında büyük paniğe kapılan Sultan olayı gizli tutmaya çalışmış ancak olayın hemen ardından bir elçiyle gelen mesajda Hasan Sabbah, demiştir. Bu olaydan sonra İsmaililer, Sencer döneminde oldukça rahatlamıştır.

Mayıs 1124'te hastalanıp yatağa düşen Hasan Sabbah, ölümünün yaklaştığını düşünerek halefi olması için Lemeser Kalesi komutanı Kiya Buzrug Ummid'i seçti. Ebu Ali'yi sağına oturttu ve kendisini misyonerlik faaliyetlerinin başına getirdi. Kasranlı Adem'in Oğlu Hasan'ı sağına ve ordularının komutanı Kiya Ebu Cafer'i de önüne oturttu ve onlara imamın gelip devletin başına geçeceği güne dek Kiya Buzrug Ummid'in liderliğinde uyum içinde çalışmalarını salık verdi. Ve 23 Mayıs 1124 Cuma günü öldü.

Bu aynı zamanda göz alıcı bir liderliğin de sonuydu. Sünni ve Şiî İsmaili birçok vakanüvis onu keskin zekalı, yetkin, aritmetik, astronomi, büyü ve daha pek çok alanda bilgi sahibi biri olarak tarif eder. İsmailileri sevmeyen bir Arap biyografi yazarına göre Alamut'ta ikamet ettiği otuz beş yıl boyunca, ne bir kimse ortalık bir yerde şarap ebilmiş ne de testilere şarap doldurulabilmişti. Oğullarından birini şarap içtiği, diğeriniyse asılsızlığı kanıtlanmış olan Dai Hüseyin Kaini'nin katlini azmettirmek suçundan idam ettirmişti.

Hasan Sabbah aynı zamanda bir yazardı. Sünni yazarlar eserlerinden iki parçayı, bir otobiyografik metni ve bir ilahiyat risalesini muhafaza etmişlerdi. Hasan Sabbah asla imam olduğunu iddia etmemiştir. Yalnızca imamın bir temsilcisi olduğunu söylemiştir.





Kanryo Higashionna

Kanryo Higashionna Okinava adasındaki Nishi-shin-machi, Naha'da odun tüccarı bir ailenin çocuğu olarak dünyaya geldi,

Aile ismi Okinava dilinde "Higashionna", ve Japoncada "Higaonna" olarak söylenir. Batı dillerinde iki çeviri de kullanılmakta ve yer değiştirebilmektedir.

1860ların başında, Aragaki Seisho gözetiminde Okinava Savaş Sanatları çalışmaya başladı. Bu dönemde "karate" terimi çok yaygın olmadığı gibi bölgesel adları kullanılmak üzere "El" anlamına gelen "Te"(Okinava Te) terimi (Naha Te, Shuri Te) kullanılmaktaydı.

1870lerde Çinin Fukien Eyaletindeki Fuzhou Bölgesine giden Higashionna, zamanını birçok Çinli Ustadan Savaş Sanatları dersleri alarak geçirdi. Ders aldığı ustalardan bir tanesi kempo eğitmeni olan ve kendisini Usta Liu Liu Ko ile tanıştıran, Ryoto idi. Liu Liu Ko hakkında çok az bilgiye sahip olmamıza rağmen bir ayakkabı ustası olduğunu, ve Higashionna'nın kendisinin olağanüstü gücünden bahsettiğini biliyoruz. 
1880lerde Okinava'ya dönen Higashionna aile işine devam etti. Aynı zamandan Naha çevresinde Savaş Sanatları dersleri vermeye başladı. Stili "go-no" (sert) ve "ju-no" (yumuşak) tekniklerin her ikisinin bir sistemde karışımı idi. Tekniği o kadar ünlü olduğu ki; "Naha-te" terimi Higashionna'nın tekniğini isimlendirmek için kullanılmaya başlandı.
Higashionna'nın, çizdiği güçlü Sanchin "kata"sı ile çok ilgi gördü. Öğrencilerinin, ayağının sürtmesinden dolayı yerdeki parkelerin ısındığını söyledikleri yazılıdır.

Öğrencilerinin birçoğu oldukça ünlü Karate ustaları oldular. Bunların bazıları; Miyagi Chojun, Kyoda Shigehatsu, Koki Shiroma ve Higa Seiko'dur.


Semra Özal

Semra Özal (d. 12 Ocak 1934, İstanbul), 8. Türkiye Cumhurbaşkanı Turgut Özal'ın eşi.

Turgut Özal'la daktilosu olarak çalışırken tanışan Semra Özal 1954 yılında evlendi. Bu evlilikten Ahmet Özal (d. 1955), Zeynep Özal (d. 1956) ve Efe Özal (d. 1967) adlı çocukları oldu. ANAP iktidarı sırasında politikacı eşleri arasında "Papatyalar" adıyla anılan Türk Kadınını Güçlendirme ve Tanıtma Vakfı ile 1991 - 1992 arasında Anavatan Partisi İstanbul İl teşkilatı başkanlığı yaptı. Semra Özal eşinin 1993 yılındaki vefatından sonra İstanbul'da ikamet etmektedir.


İslam'da iman

İslam'da iman, İslam dininin esaslarına inanmaktır. İslam'a göre kişinin kurtuluşa erebilmesi için iman etmesi şarttır. İnanç konusunda ise, farklı mezheplerin farklı görüşleri bulunmaktadır.

İslam dininin Sünni Mezhebinde inanılması lâzım olan altı temel esasa Âmentü denir. Şiî âmentüsü ise Sünnîlik'tekinden farklıdır.

"Âmentü billahi ve melâiketihî ve kütübihî ve rusulihî vel yevmilâhiri ve bil kaderi hayrihî ve şerrihî minellahi teâlâ vel-ba'sü ba'delmevti hakkun eşhedü enlâ ilâhe illallah ve eşhedü enne Muhammeden abdühu ve resûlühü" "(Allaha, meleklerine, kitaplarına, peygamberlerine, âhiret gününe, kaderin, hayır ve şerrin Allah'tan olduğuna îmân ettim. Öldükten sonra dirilmek haktır. Allah'tan başka ilâh olmadığına, Muhammed'in Allah'ın kulu ve resûlü olduğuna şehâdet ederim)."

Geleneksel Sünni İslam inancında Amentü'de özetlenen maddelere inanan kişiye mü'min denir. Kişi âmentüye inanmadığı sürece mü'min yani Müslüman kabul edilmez. Ama bununla birlikte bazı araştırmacılara göre kader bahsi bu şartın dışında olup, Emevîler döneminde imânın esasları arasına girmiştir.

Konuyla alakalı Kuran'da geçen iman şartları şunlardır:

“Müminler! Allah’a güvenin; Elçisine, o Elçi’ye indirdiği Kitaba ve daha önce indirdiği Kitaplara da güvenin. Kim Allah’ı, meleklerini, kitaplarını, elçilerini ve ahiret gününü görmezlik ederse gerçekten derin bir sapıklığa düşmüş olur.

Önce inanan, sonra görmezlikten gelen, sonra tekrar inanan, sonra yine görmezlik eden ve görmemeye devam edenler var ya; Allah böylelerini ne bağışlar ne de yola getirir.” (Nisa 4/136-137)

Bu Elçi, Rabbinden kendine indirilene inanmıştır. Müminler de öyle. Her biri Allah'a, meleklerine, kitaplarına ve elçilerine inanmıştır. "Onun elçileri arasında bir ayırım yapmayız" derler. Şunu da söylerler: "İşittik ve boyun eğdik! Bağışla bizi ey Rabbimiz! Dönüş sanadır!" (Bakara 2/285)

"Tevhid'e; Allah'ın varlığına ve birliğine inanmaktır. Şu noktaları içerir:"

"Meleklere inanmaktır. Buna göre:" Melekler, Allah'ın yalnız ona ibâdet etsinler ve onun emirlerini yerine getirsinler diye yarattığı üstün kullarıdır. Allah onlara özel görevler vermiştir. Cebrail, Allah'ın katından peygamberlere vahiy (mesaj/kitap) indirmekle; Mikail, tabiat olaylarını yönetmekle; İsrafil, kıyâmeti başlatacak sura üflemekle; ölüm meleği olan Azrail, canlıların hayatını sona erdirmekle görevlidir.
"Allah'ın insanlara peygamberler gönderdiğine ve bu peygamberlerden bazılarına içinde doğru yolu, iyiliği ve kurtuluşu gösteren kitaplar indirdiğine inanmaktır. Buna göre:"


İslam'da diğer kutsal kitapların özünü kaybederek tahrif edildiğine, Kur'an'ın ise korunacağına ve tahrif edilemeyeceğine inanılır. İslami inanca göre Kur'an mahşere kadar özgünlüğünü koruyacaktır.(Hicr Suresi: 9)
"Allah'ın peygamberler gönderdiğine inanmak. Buna göre:"

Onların ilki Adem sonuncuları da Muhammed'dir. İçlerinde Meryem oğlu İsa ve Üzeyr de dahil olmak üzere peygamberlerin hepsi birer insandır. Rablık sıfatlarından hiçbirini taşımazlar. Onlar Allah'ın kendilerine peygamberlik vermekle lütufta bulunduğu kimselerdir, Allah'ın elçileridirler.

Cenâb-ı Hakk, Peygamber Muhammed'i bütün insanlığa göndermekle peygamberliği sona erdirmiştir. İslâm'a göre ondan sonra peygamber yoktur.

Kur'an'da adı geçen peygamberler şunlardır:

Bunların dışında Lokman Üzeyr , Zulkarneyn  ve Hızır'ın da peygamber olabileceği konusunda görüşler vardır. Bunların adı, Kur'ân'da geçmekle birlikte peygamber olup olmadıklarını ifade eden cümleler kullanılmaz.
"Ahiret'e, yânî âhiret Gününe, inanmak. Buna göre:"

Ahiret günü; Allah'ın insanları kabirlerinden diri olarak çıkarıp onları bir arada toplayacağı gündür. O gün onlar ya nimetleri bol cennet yurduna ya da elem verici azabın olduğu cehennem yurduna gireceklerdir.

Ahiret gününe imân; öldükten sonra kabirde karşılaşılacak ceza ve ödül, sonraki diriliş, toplanma ve hesap verme, ardından da cennete ya da cehenneme girilmesi gibi ölümden sonra gerçekleşecek olan şeylere îmân etmektir.
"Kader'e, yani olmuş ve olacak her şeyin (hayrın ve şerrin) Allah'tan olduğuna inanmak. Buna göre:"

Allah'ın ezeli ilmi ve bilgeliğinin gereği olarak evrenin yönettiğine, her şeyin onun bilgisi dahilinde olduğuna ve huzurundaki “Levh-i Mahfuz”'da yazıldığına inanmaktır. Allah evreni dilemiş ve yaratmıştır. Onun iradesi ve yaratışı olmadan olmuş hiçbir şey yoktur. 
Not: Bunların dışında genellikle Şiî i'tikadında "şart" olarak sıralanmasa da, meleklere ve kitaplara imân da Şiîlik i'tikadında mevcuttur.



Marc Anthony

Marco Antonio Muñiz Ruiz adıyla 16 Eylül 1968'de doğan Marc Anthony, özellikle Latin Amerika başta olmak üzere tüm dünyada salsa müzikleriyle adını duyurmuş Porto Rikolu şarkıcı ve söz yazarıdır.

Marc Anthony, Porto Rikolu çift Felipe Muñiz ve Guillermina tarafından New York'ta dünyaya getirilmiştir. Kariyerine pop tarzı şarkılara vokalistlik yaparak ve dans gösterilerinde bulunarak başlamıştır.

Adaşıyla isim karışıklığından kaçınmak için ismini Marc Anthony olarak değiştiren Anthony, ilk başlarda söz yazarlığı yaparak ve Menudo ve Latin Rascals önde gelmek üzere birçok şarkıcıya vokalistlik yaparak çalışmıştır.

İlk piyasaya çıkardığı eser, serbest tarz müzik olan Rebel ile 1988 yılında olmuştur. Bu parça, tamamen Marc Anthony tarafından yazılmıştır ve Marc Anthony'nin serbest tarz müzikte ne kadar başarılı olduğunu göstermiştir. Aynı yıl, Freestyle artist Sa-Fire için "Boy I've Been Told"u yazan Marc Anthony, 1989'da, Ann-Marie'ye vokalistlik yapmıştır. 1 yıl sonra 1990'da Little Louie Vega ve Todd Terry ile çalışmalarına devam ederken, Anthony, Freestyle artist Chrissy I-Eece için "You Should Know By Now" adlı şarkıyı yazdı ve şarkıya düet yaptı. 1991 yılında, diğer bir freestyle şarkıcı olan Edmond'un "Come Back To Me" adlı şarkısına vokalistlik yaptı. Hızlı çıkışını, Little Loie Vega'nın 1991 yılında piyasaya çıkan albümündeki "Ride On The Rhythm" ile yakalayan Marc Anthony, 1992 yılından sonra, freestyle müzik tarzını bırakıp salsa ve İspanyolca müziklere dönmüştür.

Puente, Ruben Blades ve Juan Gabriel'den ilham alan Anthony, 1993 yılında salsamonga hit'i "Hasta Que Te Conoci" ile büyük bir çıkış yakaladığı İspanyolca albüm olan Otra Nota'yı hayranlarıyla buluşturduktan sonra, 1994 yılında, La India'nın "Dicen Que Soy" albümündeki "Vivir Lo Nuestro" adlı şakısına düet yapmıştır..

1995 yılındaki albmümü "Todo A Su Tiempo" ile, Grammy ödüllerine "Te Conozco Bien", "Hasta Ayer", Nadie Como Ella", "Se Me Sigue Olvidando" "Te Amare" ve "Llegaste A Mi" gibi şarkılarıyla aday olmuştur. 1999 yılında "Conta La Corriente" adlı albümü ile en iyi Latin tropikal performans ödülünü almıştır. Albümün göze çarpan şarkılarından bazıları "Y Hubo Alguien", "Contra La Corriente", "No Me Conoces" "Me Voy A Regalar" ve "No Sabes Como Duele" dir.

1999 yılında, Jennifer López ve Ricky Martin'in başarısından esinlenen Marc Anthony, kendisiyle aynı adı taşıyan "Marc Anthony" adlı albümünü çıkarmıştır. "I Need To Know" şarkısıyla İngiltere'de ilk 5'e girmeyi başaaran ve Grammy ödülünü alan albümün diğer hit parçaları "When I Dream At Night" "My Baby You" "Love Is All" ve Runaway Bride filminin soundtrack'ı olan "You Sang To Me" dir.

2001 yılında, "Libre" adlı albümünü çıkaran Marc Anthony, albümdeki "Celos", "Barco A La Deriva" "Este Loco Que Te Mira" ve "Viviendo" adlı parçalarıyla hayranlarına kendisini bir adım daha yaklaştırmıştır. 2002 yılında çıkardığı ve içinde "I've Got You", "I Need You", "Tragedy" "She Mends Me" gibi hit parçaların bulunduğu, kendi adını taşıyan albümü 
"Marc anthony" ile hemen hemen aynı şekilde rağbet gördüğü ve remixleri yapıldığı "Mended" albümü ile artık adını hayranlarının kalbine kazımış ve tüm dünyaya duyurmuştur.Ayrıca sanatçı 2002 yılında Thalía nın efsane albümü thalia 2002 deki the mexican adlı şarkıya vokal yapmıştır.

1993 yılı güzellik yarışmasında kainat güzeli seçilen Dayanara Torres ile evlenen Marc Anthony'nin Christian (2001) ve Ryan (2003) adlı çocukları olmuştur. Dayanara Torres ile boşandıktan sonra 5 nisan 2004 yılında Jennifer López ile evlenen Marc Anthony, aynı ay çıkardığı ve yapımcılığını Estefano'nun üstlendiği "Amar Sin Mentiras" adlı albümüyle kendini bir kez daha kanıtlamıştır. Aynı yılın Mayıs ayında da "Amar Sin Mentiras" adlı albümündeki parçalarına (Tan Solo Palabras, Nada Personal ve Amar Sin Mentiras şarkıları hariç) Rafael Fernandez'in eseri olan Lamento Boricano'yu da katarak, "Valio La Pena" adında salsa albüm çıkarmıştır. Her iki albümde de "Ahora Quien", "Escapemonos", "Amigo" ve "Valió La Pena" adlı şarkılar çok hızlı bir çıkış yakalamıştır. 2011 yılında ispanyolca balada albümü olan "Iconos"u hayranlarının beğenisine sunmuştur. Yine 2011 yılında Pitbull'la birlikte çıkardıkları "Rain Over Me" isimli parça ile büyük bir çıkış yakalamıştır. 2013 yılında ilk orijinal ispanyolca albümü olan "3.0"ı çıkarmış aynı yıl çıkış şarkısı olan "Vivir Mi Vida" ile birlikte pek çok ödül almıştır. 2014 yılında "3.0" 4 milyondan fazla kopya satarak "4X Platin Plak" ödülünü almıştır.
Marc Anthony 11 Kasım 2014 tarihinde Venezuelalı manken sevgilisi Shannon de Lima ile evlendi.


Grammy Ödülleri
Latin Grammy Ödülleri
Amerikan Müzik Ödülleri
Billboard Latin Müzik Ödülleri
Lo Nuestro Ödülleri
ALMA Ödülleri
ACAP Film ve Televizyon Müzik Ödülleri
Mİlan Town Konsey Ödülleri
CHCI Ödülleri
Juventud Ödülleri




Dreyfus Olayı

Dreyfus Olayı; 1894 yılında Yüzbaşı Alfred Dreyfus'un haksız yere casuslukla itham edilerek Fransa'da yargılandığı dava ve ardından gelişen olaylardır.

Fransa'da önemli hukuki tartışmalara neden olan Dreyfus olayı Paris'teki Alman Elçiliğinde hizmetçi olarak çalışan Fransız gizli servisine bağlı bir kadının çöp sepetinde bulduğu imzasız bir mektubu merkeze göndermesiyle başladı. Alman askeri ataşesine yazılan mektupta Fransa'ya ait bilgilerin verilmesi vadedilmektedir. Fransız Genelkurmayının başlattığı sorusturmada şüpheler Yüzbaşı Alfred Dreyfus üstünde toplanır. Çünkü Yüzbaşı Dreyfus'un el yazısı, mektuptaki yazıya benzemektedir. Yüzbaşı Dreyfus zengin bir ailenin çocuğuydu. Fransa'daki Yahudi düşmanlığına rağmen askeri okulda gösterdiği üstün başarı Dreyfus'un bu göreve tayinini sağlamıştı.

Dreyfus, 15 Ekim 1894'te tutuklandı. Bir ay süren hazırlık soruşturmasında aleyhine yeni delil bulunanamasına rağmen Dreyfus suçlu görülerek mahkûm edildi ve cezasını çekmek üzere Şeytan Adası'na gönderildi. 1896'da ortaya çıkan bir olay Dreyfus davasını yeniden gündeme getirdi. Alman Elçiliğinde çalışan hizmetli kadın, bir Alman subayından "Easterhazy" adındaki bir Fransız binbaşısına yazılan bir mektubun müsveddesini ele geçirdi. Fransız gizli servisinin yaptığı soruşturma, Dreyfus'un mahkûmiyetine sebep olan elyazısının Easterhazy'ye ait olduğunu ortaya çıkardı. Soruşturma sonunda elde edilen bilgiler Dreyfus davasının yeniden görülmesini gerektiriyordu.

Dreyfus'un karısının olayı basın yoluyla yeniden gündeme getirme çabaları sonuç vermeye başlayınca Genelkurmay, Easterhazy hakkında dava açmak zorunda kaldı. İki gün süren dava Easterhazy'nin oy birliğiyle beraat etmesiyle sonuçlandı. Beraat kararının ertesi günü Emile Zola'nın "L' Aurore" gazetesinde ""Suçluyorum."" başlığıyla yayımlanan Cumhurbaşkanına açık mektubu Fransa'da büyük yankı uyandırdı. Zola yazısında, Genelkurmay Başkanını ve diğer yüksek rütbeli subayları görevlerini kötüye kullanmakla ve kamoyunu yanıltmakla suçluyordu. Birkaç gün içinde akademi üyesi bazı profesörler ve aydınlar Millet Meclisine Zola'nın mektubunu destekleyen bir bildiri yolladılar. Ordudan gelen baskıların da etkisiyle Zola aleyhinde orduya hakaretten dava açıldı. Zola'nın mahkûmiyetiyle sonuçlanan davada avukatlar sözü hep Dreyfus olayına getirmişlerdi. Bu nedenle dava Dreyfus'u savunanlar açısından başarı olmuştur.

1898 Haziranında yapılan hükümet değişikliğinden sonra Savaş Bakanlığına getirilen General Cavaignac, Millet Meclisinde yaptığı bir konuşmada Alfred Dreyfus hakkında hazırlanan gizli dosyadaki belgelerin bazılarını açıkça okudu. Easterhazy hakkında soruşturma yürütmüş Yarbay Picquait, bu belgelerin sahteliğini ispatlamaya hazır olduğunu bildirdi. Yarbayın iddiası üzerine sorguya çekilen Binbaşı Easterhazy suçunu itiraf etti ve gönderildiği hapishanede intihar etti. Bu olayla Dreyfus davası yeni bir boyut kazandı.

Yargıtay aylarca süren tartışmalardan sonra Dreyfus hakkında verilmiş olan kararı bozdu. Dreyfus, Fransa'ya geri getirilerek askeri mahkemede yeniden yargılandı. Bir ay süren duruşmalar sonunda Dreyfus yine suçlu bulundu. Fakat bazı hafifletici sebeplerin varlığı kabul edilmişti. Yedi yıl sonra 1904 yılında yargıtay genel kurulu Savaş Bakanı General Andre'nin isteği üzerine bu büyük davayı yeniden ele aldı. 1906'da verilen kararla Dreyfus beraat etti. On iki yıl önce sökülen nişanları aynı yerde yapılan törenle yeniden takıldı ve ayrıca "Legion d'Honneur" nişanı verildi. Dreyfus, Birinci Dünya savaşı'nda orduya hizmet etti, emekliye ayrıldıktan sonra 1935 yılında Paris'te öldü.



Dünya Ralli Şampiyonası

Dünya Ralli Şampiyonası {İngilizce: World Rally Championship (WRC)} 1973 yılında tarihi Monte Carlo Rallisi ile başlamıştır. Dünya'nın çeşitli ülkelerinde yapılan otomobil yarışıdır. 2003, 2004, 2005 ve 2006 yıllarında Türkiye 'de de yapılan yarış, 2007 yılında takvimden çıkarılmış; fakat 2008 yılı için tekrar takvime dahil edilmiştir. 2009 yılından itibaren her ralli iki yılda bir yapılacaktır.



Mumbai

Mumbai (1995 yılına dek Bombay), Hindistan'ın Maharaştra eyaletinin başkenti, Hindistan'ın en büyük ve Dünya'nın dokuzuncu büyük şehridir.

Nüfusu 13 milyon civarındadır. Şehir, Salsette adası üzerine kurulmuştur. Şehrin metropol bölgesinde 20 milyon insan yaşar ve bu, dünya'nın en kalabalık üçüncü yerleşim yerini oluşturur. Şehrin derin bir doğal limanı vardır.

Şehir, Hindistan'ın ticaret, finans, ve kültür başkentidir. Bollywood olarak bilinen Hint Sinema endüstrisi burada yer almaktadır. Bu sebeplerden dolayı şehir Hindistan'ın diğer bölümlerinden yoğun bir göç almaktadır ve içinde birçok farklı dili ve kültürü barındırır.

16. yüzyıl'da Portekizliler buraya "iyi körfez" anlamına gelen 'Bom Bahia" ismini verdi. Bu isim daha sonra İngilizce'leştirilerek "Bombay" oldu. 1995 yılında isim Hint tanrıçası Mumba'dan türemiş "Mumbai" olarak değiştirildi. Bombay ismi halen birçok insan tarafından kullanılır.

Şehrin şu an kapladığı alan eskiden 7 adaydı. Bu adalarda antik çağdan beri yerleşim yerleri vardı, ancak önemli ticaret ve nüfus merkezleri değillerdi. 1534'te Portekiz'ler bölgeyi ele geçirdi, ve 1661'de bölge İngilizlere geçti. 1668'de İngilizler burayı İngiliz Doğu Hindistan Şirketi'ne kiraladı. Şirket buradaki doğal limanı buldu ve burayı Hindistan'daki ilk limanları yaptı. Bölgenin nüfusu hızlı bir artış gösterdi. 1817-1845 arası bölgede büyük bir projeyle adalar birleştirildi. Daha sonra, Amerikan İç Savaşı ve Süveyş Kanalı'nın açılması, bölgedeki ticareti artırdı ve şehir, Hindistan'ın ana merkezlerinden biri haline geldi. Şehrin nüfusu 1906 yılında 1 milyon'u geçti. 1940'larda, şehir Hint bağımsızlık hareketinin önemli bir merkezi haline geldi. 1970'lerde şehre yoğun bir göç yaşandı ve Bombay Hindistan'ın en kalabalık şehri haline geldi.




Żagań

Żagań [] (Fransızca ve Almancada "Sagan") Batı Polonya nın Województwo lubuskie bölgesinin bir şehridir.

Bober nehri üzerinde Cottbus ve Breslau arasındadır. Nüfusu yaklaşık olarak 26.437 (2014) dür. 1670 yılında Barok tarzında yapılan Żagań sarayı görülmeye değerdir. Şehirde Polonya silahlı kuvvetlerine bağlı 11. Tank birliğine ait eğitim alanları ve kışlalar vardır.

1202'de ilk yerleşim başladı ve 1285'de şehir kuruldu. Uzun zaman Silezya Prensliği ne bağlı kaldı. 1252 den itibaren Glogau dükalığına ait olmuş ve 1413-1472 yılları arasında Piasten hanedanlığına bağlı olan bir prenslik haline gelmiştir.


Fredric Jameson

Fredric Jameson (d. 1934; Cleveland, Ohio), Marxist edebiyat kuramcısı, edebiyat eleştirmeni ve teorisyeni.

Jameson, Münih'te ve Berlin'de okudu. Yale Üniversitesi'nde, Jean-Paul Sartre üzerine doktorasını yaptı.

Jameson'ın, toplumsal ve tarihsel Bütünlük ("Bütünsellik") temelli Yeni-Marxizmi, Marksist politik ve teorik düşünce içinde, Hegel'in İçkin eleştiri (Immanennte Kritik) kavramının etkisinde ortaya konulmuştur. Bunun yanı sıra, Georg Lukács'ın, Ernst Bloch'un, Theodor W. Adorno'nun, Walter Benjamin'in, Herbert Marcuse'un ve Sartre'ın belirgin bir etkisi vardır. Jameson, 20.yüzyılın sonundaki koşulların tanımlanması olarak postmodernizmin çok tanınmış teorisyenlerinden biridir, ancak hiçbir surette bir postmodern teorisyen değildir. Onun çalışmaları daha çok postmodern düşüncenin yadsınmasına yöneliktir.

1950'li yıllarda Amerika'da o zamana kadar çok tanınmayan Batı marksizminin dogmatik olmayan bir yorumunun tanınmasını sağladı. Böylece, Birleşik devletlerde Yeni Sol'un gelişmesine katkıda bulundu.

Jameson'ın "Marksizm ve Biçim" (Marxism and Form), Postmodernizm:Geç Kapitalizmin Kültürel Mantığı" (Postmodernism: The Cultural Logic of Late Capitalism) gibi kitaplarıyla bilinmektedir. Jameson, bir Marksist olarak "geç dönem kapitalizm" koşullarında Marksizmi eleştirel olarak yeniden kullanıma sokmaya yönelmiştir. Politika, Kültür ve Edebiyat üzerine kitapları yayınlamıştır. 2004 yılında ayrıca, almancada "Modernitenin Mitleri" adlı çalışması yayınlandı.




Zamak

Zamak bir metal alaşımdır ve ana bileşenlerini çinko, aluminyum, magnezyum ve bakır oluşturur. Bu metaller değişik sertlikte alaşımlarda, değişik zamaklarda (Zamak 3 - Zamak 5, vb.), degişik oranlarda bulunur.

The New Jersey Zinc Company tarafından 1920'lerde bulunan Zamak, Almanca çinko (Zink), alüminyum (Aluminium), magnezyum (MAgnesium) ve bakırın (Kupfer) baş harflerinden oluşturulmuş bir isimdir. Son derece sağlam kopmaya, esnemeye, kırılmaya dayanıklı bir alaşımdır. Dünyanın pek çok ülkesinde üretilir. Türkiye'de pek çok üreticisi vardır. Hindistan ve Çin'de çok fazla üretilir ve satılır.

Zamak pres dökümde kullanılan bir malzemedir. Günümüz diliyle söylersek metal enjeksiyon sanayisinde çok yaygın kullanılır. Bazı ülkelerde MAZAK adıyla tanınır.


Mavi Boncuk (film, 1975)

Mavi Boncuk, 1 Ocak 1975 tarihinde vizyona giren, Ertem Eğilmez'in yönetmenliğini ve yapımcılığını üstlendiği ve aynı zamanda Zeki Alasya ve Sadık Şendil ile birlikte senaryosunu yazdığı, Başrollerinde Emel Sayın, Tarık Akan, Zeki Alasya, Metin Akpınar, Halit Akçatepe, Münir Özkul, Kemal Sunal, Adile Naşit ve Perran Kutman'ın gibi yıldızların oynadığı Türk Komedi filmidir.
6 arkadaş (Baba Yaşar, Kamil Usta, Süleyman, Necmi, Cafer ve Mıstık) Emel Sayın'ın çalıştığı bir gazinoya eğlenmeye giderler. Ceplerindeki paranın gazete ilanındaki fiks menüyü karşılayacağını düşünürler. Ancak hesap ilandaki paraya uymayınca, önce yüksek gelen hesaba itiraz ederler ve daha sonra kötü muamele görürler. Gazinonun sahibinden intikam almak için gazinonun assolisti Emel Sayın'ı kaçırmaya karar verirler.

Planlarını başarıyla uygulayan arkadaşlar, Emel Sayın'ı Baba Yaşar'ın evinin çatı katında gizlerler. Zamanla Emel Sayın ve kaçıranları arasında yakınlaşma doğar. Gazino patronu istedikleri fidyeyi ödemesine rağmen Emel Sayın bir türlü bu evden ayrılmak istemez. Ekip bu defa da Emel Sayın'ı yine zorla halıya sararak geri teslim etmek zorunda kalır. Emel Sayın bu olayın kinini güderken filmin sonunda dayanamaz ve 6'lının Boğaz'a bakan bir tepede açtıkları restorana gelmesi ile film son bulur.

Başrollerde o dönemin ve Türk sineması'nın gelmiş geçmiş en büyük oyuncularının oynadığı nadir filmlerden bir tanesi olma özelliğini taşır. Oyuncu kadrosunda filmde de kendisini oynayan şarkıcı Emel Sayın, Dönemin en yakışıklı oyuncularından olan genelde çapkın erkek rollerinde oynayan Tarık Akan filmde "Emel Sayın"'a aşık olan erkek olarak "Yakışıklı Necmi" rolünde oynamıştır.

Döneminde hep beraber anılan komedi ikilisi Zeki Alasya (Şeker Kamil) ve Metin Akpınar (Süleyman) ise filmde yer almışlardır. Ayrıca "Zeki Alasya" filmin senarisliğini de yapmıştır. Dönemin bir başka ses getiren oyuncularından Halit Akçatepe ise "Mıstık" rolüyle filmde yer almıştır. Genelde "Neşeli Günler", "Neşeli Günler" vb. filmlerde karı-koca rolünü oynayan Münir Özkul (Baba Yaşar), Adile Naşit (Adile) ile birlikte bu filmde de ev sahibi rolünde yer almışlardır. Perran Kutman (Hizmetçi) rolüyle filmde yer almışken, Kemal Sunal ise "Kaymakam Cafer" rolüyle saf bir insanı canlandırmıştır.

Filmin müziklerini ayrıca filmde de başrol oynayan Emel Sayın ve besteci Alekper Tagıyev ile birlikte yapmıştır. Filmin müziği "Emel Sayın"'ında en bilindik şarkılarından olan ve filmle aynı adı taşıyan "Mavi Boncuk" olmuştur.

Ertem Eğilmez ve Kartal Tibet'in sahibi olduğu Arzu Film tarafından yapımı üstlenilmiştir. 1974 yılında İstanbul'da çekimlerine başlanan filmin aynı yıl içinde çekimleri tamamlanmıştır ve 1 Ocak 1975 tarihinde vizyona girmiştir.

"Mavi Boncuk", 1975 yılının Ocak ayının ilk gününde vizyona girmiştir. Film vizyona girdiği tarih itibarıyla gişe'de büyük başarı elde etmiştir ve Bu başarıda Türk sineması'nın en bilindik filmlerinden de biri olma özelliğinide beraberinde getirmiştir.

"Mavi Boncuk", 1980'li yılların başında Türkiye çapında VHS formatında yayınlandı, ve evlerde kaset olarak yerini almaya başladı. 90'lı yıllarda ve 2000'li yılların başında hemen hemen her ay televizyon kanallarında gösterildi. 2000'li yılların ortasında olarak DVD sürdü.

2012 yılında ise film Blu-ray formatında 1080p olarak düzenlenmiştir. HD formatında düzenlenen film 2013 yılının yazında ilk olarak Star TV'de gösterildi. Filmin "Blu Ray" olarak ileriki zamanlarda piyasaya sürülmesi bekleniyor.





Estetik

Estetik, sanatla, güzellikle ve tatla ilgilenen felsefe dalıdır. Estetik eski Yunanca'da 'Aisthesis' sözcüğünden gelmektedir. Anlamı duymak algılamak demektir. Güzelliğin oluşturulması ve değerlendirilmesiyle ilgilenir. Duygu ve beğeninin yargılanması olarak da geçen duyusal-duygusal değerleri inceler. Sanat felsefesi ile yakından ilişkilidir. En geniş tanımı ile sanat, kültür ve doğa üzerine eleştirel düşünce çalışmasıdır. Estetik konusu ilk çağdan beri filozoflar tarafından irdelenmiştir. Platon, Aristoteles ve daha sonra Aydınlanma Çağı düşünürlerinden Leonardo Da Vinci estetik kavramı ve estetik sorularıyla ilgilenmiştir. Estetikte sadece güzel olan incelenir ve bu tanım estetiğin alanını oldukça daraltmış fakat bazı filozoflar buna karşı çıkmıştır.

"Güzel olan" ve "güzellik" hakkında ya da "güzellik değeri" ve "güzellik yargısı" felsefe tarihinde her zaman değerlendirmeler söz konusudur. Bu bağlamda hemen her felsefe eğiliminin epistemoloji, mantık ve etik bölümleri olması gibi genelde açık ya da örtük olarak estetik bir bölümü de olduğu söylenebilir.

Terimi 1750 yılında ilk ortaya atan Alman düşünür Alexander Gottlieb Baumgarten'in tanımladığı şekliyle estetik, duyusal bilginin bilimidir; konusu da duyusal yetkinliktir. Gerçekleştirmek istediği, güzel üstünde düşünme sanatıdır. Estetik kavramı güzel olanı aramak,duyumsamak şeklinde açıklanır.

Baumgarten'dan önce, estetiği bir felsefe kolu olarak biçimlendiren önemli düşünürlerin başında Alman filozof Immanuel Kant gelmektedir. Estetik sözcüğü, Grekçe "aisthesis" ya da "aisthanesthai" sözünden gelir. "Aisthesis" sözcüğü; duyum, duygu, algılamak, duyular anlamına gelmektedir.
Felsefenin bir alt kolu olarak estetiği bazı ölçütlerden hareketle sınıflandırmak mümkündür. Örneğin, bilim dallarına göre, edebiyat estetiği ve resim estetiği ... gibi.
Edebiyat estetiğini ise, edebî türlere göre kendi içerisinde de sınıflandırmak mümkündür. Örneğin, şiir estetiği, öykü estetiği, kısa öykü estetiği, roman estetiği, eleştiri estetiği ve drama / tiyatro estetiği ... gibi. Hatta diğer türlerin estetiğinden dahi söz edilebilir. Örneğin masal estetiği gibi.
Edebiyat estetiği hakkında özellikle yabancı dillerde oldukça fazla literatür mevcuttur. Şöyle ki,



Janet Jackson

Janet Damita Jo Jackson (d. 16 Mayıs 1966, Gary, Indiana), veya bilinen adıyla Janet Jackson, Amerikalı R&B şarkıcısı ve söz yazarı. Sanatçı, 1982'de ağabeyi Michael Jackson'ın elde ettiği başarıların ardından, on altı yaşında kardeşlerinin de desteğiyle ilk albümü "Janet Jackson"<nowiki>'</nowiki>ı yayımladı. Bu albümle olumlu eleştiriler toplayan Jackson, 1984 yılında, "Dream Street" adındaki ikinci albümünü yayımladı. Albümün listelerde beklenen başarıları gösterememesi sonucunda kardeşleri ve menajeri olan babasıyla ilişkilerine son vererek başka yapımcılarla çalışmaya başladı. 1986'da "Control" adlı albümü yayımladı.

Albümle ilk kez dünya çapında adını duyuran Jackson, adından sıkça söz ettirdi. Bu albümün başarısından sonra, 1989'da "Rhythm Nation 1814"<nowiki>'</nowiki>i yayımladı. Albümle beraber satışlarda üst sıralarda yer edindi. 1993'te yetmişlerin dans kayıtlarından örnekler içeren albümü "janet."<nowiki>'</nowiki>ı yayımladı. Albümün eleştirmenlerce olumlu eleştiriler almasının ardından doksanların ortasında panik atağa yakalandı. Tedavi gördüğü sırada ayrıca albümüyle de ilgilendi. 1997'de "The Velvet Rope"<nowiki>'</nowiki>u çıkardı ve bu albümle Amerikan albüm listelerinde bir numaraya kadar yükseldi. 2001'de "All for You" adlı albümünü yayımlayan Jackson, 2000<nowiki>'</nowiki>ler boyunca medyadan genel olarak uzak kaldı.

2008 itibarıyla on stüdyo albümü yayımlayan sanatçı, satışlara bakıldığında, Jackson kardeşlerin en başarılı kadın üyesidir. Jackson, günümüze kadar altısı Amerikan albüm listelerinde zirveye ulaşan on stüdyo albümüne imza attı, çıkarmış olduğu on tekli, Amerikan müzik listelerinde zirveye oturdu. Sanatçı, 1982'deki ilk albümünden 1991'e kadar yaptığı çalışmaları ve 1995'teki toplama albümü için A&M Records altında, 1991'den 2007'ye kadar Virgin Records altında, 2007'den sonra da Island Records altında çalıştı. Janet Jackson, günümüze kadar yüz milyondan fazla albüm sattı. Müzik hayatının dışında sinemada da yer alan Jackson, profesyonel anlamda ilk defa 1993'te "Sadece Justice" adlı filmde Tupac Shakur ile beraber başrol oynadı. Sonrasında 2000'de "Çatlak Profesör II"<nowiki>'</nowiki>de görünen Jackson, son olarak 2007'de ""Neden Evlendim?"" adlı filmde rol aldı.

Yakın zamanda Katar'lı iş adamı Wissam Al Mana ile evlenen Janet Jackson, İslam dinini seçti.

Jackson kardeşlerin en genci olan 1966 doğumlu Janet Damita Jo Jackson, ağabeylerinin kurduğu Jackson 5'ın başarısının ardından ailesiyle birlikte Kaliforniya'ya taşındı. 1974 yılında Las Vegas'ta kardeşleriyle birlikte katıldığı bir konserde adını duyuran Jackson, 1976'da CBS televizyonunun hazırladığı "The Jacksons" adlı gösteriye katılmaya başladı. Kaliforniya'da Lanai Road School adında yerel bir ilkokula başladı. Dokuz yaşındayken ilk bestelerini yazmaya başlayan Janet Jackson'ın ilk şarkısı 1978 yılında kardeşi Randy ile beraber seslendirdiği "Love Songs for the Kids" oldu. Aynı sıralarda Portola Lisesi'ne başlayan Jackson, "Good Times" adlı gösteride yer aldığı için arkadaşları tarafından rahatsız edilmeye başladı. Jackson bir süre sonra bu okuldan mezun oldu. 1981 senesinde ablası La Toya Jackson'ın solo albümü "My Special Love"<nowiki>'</nowiki>da "Camp Kuchi Kaiai" parçasında yer aldı. En sonunda, 1982 senesinde ilk albümü "Janet Jackson"<nowiki>'</nowiki>ı satışa çıkardı. Jackson, ilk albüme atmış olduğu deneyimsiz adımı, şu şekilde yorumlamıştır;
Aynı şekilde, Jane Cornwell'ın 2002 yılında sanatçı hakkında yayımlamış olduğu biyografiye göre, babası Joseph Jackson, sanatçıya kendisi hakkında <nowiki>'</nowiki>baba<nowiki>'</nowiki> hatbını kullanmamasını tembihlemişti. Bu tarihten itibaren Jackson babasıyla sadece yapımcı-sanatçı olarak ilişkisini sürdürdü.

İlk teklilerin elde ettiği küçük çaptaki başarıların ve "Janet Jackson" albümüne gelen olumlu eleştirilerin ardından, kardeşleri tarafından yapımı üstlenilen ikinci stüdyo albümü "Dream Street"<nowiki>'</nowiki>i 1984 senesinde çıkartan Janet Jackson; albümden çıkan "Don't Stand Another Chance" ile R&B/Hip-Hop listelerinde dokuz numaraya kadar yükseldi. Albüm satışları uluslararası çapta ses getirmese de, ilk video klibini albümdeki "Dream Street"e çekti ve aynı sene Motown Records'ta çalışan başka bir seksenler disko müzik sanatçısı James DeBarge ile evlenmeye karar verdi. 7 Eylül 1984'te nişanlanan Jackson, evlilikten DeBarge'ın uyuşturucu bağımlılığı yüzünden 18 Kasım 1985'te caydı. Sanatçı, kendi yorumuna göre 'Jackson' soyadının getirdiği ağır bir yükü kaldırmak zorunda kaldı.

Önceki albümlerin elde ettiği beklenenin altındaki başarıların ardından Jackson, babası ve ailesiyle olan ilişkilerini kesmeye karar verdi ve bu dönemi şu şekilde yorumladı:
Jackson buna ek olarak,
şeklinde beyanat verdi. Kısa süre sonra sanatçı, yapımcısı olan babası Joseph Jackson ile olan bağını kesti ve ünlü yapımcılar Jimmy Jam ve Terry Lewis ile anlaşma imzaladı. Böylece ilk albümü için çalışmaya başlayan Jackson, albümünün adını ""Control"" (İngilizce: "Kontrol") koyarak, babasının buyruklarından kurtulduğunu ve kendi başına daha başarılı olacağını kanıtlamak istemişti.

Jackson, bu sürecin ardından, 1985 ve 1986 yılı boyunca çalışıp ünlü isimleri işe alarak, 1986'da "Control" albümünü yayımladı. Albüm, eleştirmenlere göre Jackson için bir milat olarak kabul gördüğü gibi, seksenler müziğinde önemli bir yer edinmeyi başardı. Beş hafta boyunca Amerika listelerinde bir numarada kalan albüm, Janet Jackson'a beş kez platin plak kazandırdı.

Albümden çıkan ilk tekli "What Have You Done for Me Lately", bir disko hiti olarak kabul edilmektedir. Şarkı, ABD listelerinde ilk ona girdiği gibi, dans listeleri ve Hollanda başta olmak üzere kimi Avrupa ülkelerinde zirveye oturdu. Jackson, kendi yorumuna göre artık "istediğini" elde etmeye başlamıştı. Ardından çıkan teklilerden "Control", "kendi kararlarını verebilen Jackson" imajı çiziyordu, "Nasty" ise başlı başına bir hit oldu. Albümden eleştirmenlerce seksenlerin en başarılı baladlarından kabul edilen "Let's Wait Awhile" da yayımlandı. 1986'nın sonlarına doğru çıkan "When I Think of You" ise ABD'de bir numarayı görerek, sanatçının ilk bir numaralı teklisi oldu. Bu tarihten itibaren, Janet Jackson, çoğu çevrede giderek tanınmaya, listelerde ağabeyi Michael Jackson ile yarışmaya başladı. "Control" albümü, satışlara ve listelere bakıldığında Jackson'ın "aile torpilli" imajını sorgulatıyordu.

"Control" albümünün getirdiği uluslararası başarıdan sonra, yine aynı yapımcılarla çalışmalara devam etti. Albümün kayıtları sürerken, kayıt şirketi A&M, Jackson'a albümün "Control" tarzında daha kadınsı bir albüm olmasında baskı uyguladı. Jackson ise, böyle bir ikinci albümün kendi kariyerine gölge düşüreceğini belirterek, dünya sorunları ve ilişkiler üzerine odaklı bir albüm yapma konusunda ısrar etti. Jackson bu durumla ilgili,
şeklinde beyanat verdi. Aynı doğrultuda yapımcılardan Jimmy Jam, "The Boston Globe"a,
şeklinde bilgi verdi. Jackson, o sıralarda oldukça popüler bir müzik türü olan new jack swing'ten ilham aldı. Ayrıca albüme, kendi deyimiyle "ruhlu R&B ve isyankar rock" da katan Jackson, dördüncü stüdyo albümü "Rhythm Nation 1814" için geri sayıma başladı.

1989 yılının üçüncü çeyreğinde ilk tekli "Miss You Much" yayımlandı. Şarkı ABD'de dört hafta boyunca bir numarada kalarak, Madonna'nın "Like a Prayer" şarkısına rağmen, 1989'un en uzun bir numarada kalan şarkısı oldu. Sonra satışa sunulan "Rhythm Nation 1814" albümü, Amerikan albüm listelerinde bir numara oldu. Jackson, daha sonra "Rhythm Nation" adlı şarkıyı yayımladı. Bu şarkıda toplumsal mesajlar vermeyi amaçlayan sanatçı, new jack swing merkezli müzik çevresinde de saygı kazandı. "Rhythm Nation" iki numaraya ulaşarak ve "En İyi Koreografi" ödülü kazanarak Jackson'ın adını duyurmaya devam etti. Ardından "Escapade" şarkısını satışa sunan sanatçı, bu şarkıyla 1990 yılının başlarında tekrar bir numaraya oturup üç hafta zirvede kalarak, hem seksenlerde hem doksanlarda bir numara şarkısı olan ilk sanatçı oldu. "Escapade", Jackson kariyerinin kilometre taşları arasında yer aldığı gibi, klibiyle ve müzikal başarısıyla Jackson'a ödüller ve olumlu eleştiriler kazandırdı.

"Escapade"in başarısının ardından Janet, "Alright"ı piyasaya sürdü. İlk üçte yer alan önceki üç şarkıdan farklı olarak, şarkı dört numarada kaldı. Şarkının klibi için "When I Think of You" için çalıştığı yönetmenle tekrar çalıştı. Şarkı, Jackson'a 1990'da ve 1991'de çeşitli video ödülleri kazandırdı. 1990 yazında, Rolling Stone dergisi tarafından "dokunaklı bir balad" olarak tanıtılan ve yavaş tempolu R&B bir şarkı olan "Come Back to Me" yayımlandı ve iki numaraya kadar yükseldi. Videosu ise Paris'te çekildi. Bu şarkının ardından sanatçı, "Black Cat" adlı rock şarkısını yayımladı. Şarkı, Amerikan listelerinde bir haftalığına bir numaraya yükseldi. Şarkı, Jackson'ın müzikal çok yönlülüğünün bir göstergesi olarak kabul edilmektedir.

"Black Cat"in ardından, 1990 yılının sonlarında "Love Will Never Do (Without You)" adlı eserini satışa sunan Jackson, 1991'in ilk haftalarında, Madonna'nın "Justify My Love" teklisini geçerek bir numaraya yerleşti. Bu tekliden sonra yayımlanan sekizinci tekli "State of the World", ABD'de resmi olarak yayımlanmasa da Güney Afrika listelerinde kendisini gösterdi.


Sanatçı, kısa bir sessizliğin ardından 31 Mart 1991'de uzun süredir nişanlı olduğu Rene Elizondo Jr. ile evlendi ancak bu evliliği bir süre gizli tuttu. 1992'de elli milyon dolarlık bir anlaşmayla Virgin Records ile anlaştı ve 1993 senesinde "janet." ("Janet, period" olarak okunmaktadır) adlı beşinci stüdyo albümünü piyasaya sürdü. Yirmi iki ülkede bir numara olmayı başaran Jackson, sonraları,
şeklinde bir beyanatta bulundu. Jackson, albümünün ilk teklisi için 1993 yazında "That's the Way Love Goes"u seçti. Ancak, Virgin Records, ilk teklisinin "If" olmasını istedi. Uzun süren tartışmaların ardından, "That's the Way Love Goes", ilk tekli olarak piyasaya sürüldü. Şarkı beklenenin aksine, çıkar çıkmaz sekiz hafta listelerin zirvesine oturarak, Jackson'ın bugüne kadar çıkardığı teklilerden en uzun süre zirvede kalan şarkısı oldu. Albüm de aynı şekilde bir numarayı gördü. Şarkının klibinde o zamanlar ünlü olmayan Jennifer Lopez de oynadı. O sıralardaki Jackson'ın uyandırdığı etkiye bakarak "Rolling Stone" dergisi,
şeklinde bir açıklamada bulunmuştur.

Satışlardan tatmin olan Virgin Records, sonra ikinci tekli olan "If"<nowiki>'</nowiki>e klip çekti. Ancak şarkı, şirketin diretmelerine rağmen ABD listelerinde dört numarayı geçemedi. Bu sıralarda, Jackson, Eylül 1993'teki Rolling Stone dergisi kapağı için üstsüz biçimde, kocasının elleri tarafından göğüsleri kavranmış biçimde poz verdi. Bu resim için, albümün kapak resminin kesilmemiş sürümünü kullanan sanatçı, kısa bir süre sonra, Tupac Shakur ile beraber "Sadece Justice" filminde belirdi. Bunun ardından Jackson, bir balad ve piyano pop olan, ayrıca "Sadece Justice" filminin müziklerinde de kullanılan "Again"i piyasaya sürdü. "Again", 1993'ün son haftalarında zirveye erişerek iki hafta bir numarada kaldı. Aynı şekilde, Jackson'ın oyunculuğu da, başlangıç için kayda değer bulundu.

Bu başarıların ardından, "Because of Love", "Any Time, Any Place", "You Want This" gibi ilk onda yer alan şarkılar yayımlandı. Bunlardan "Any Time, Any Place", Jackson'ın kendi deyimiyle kendi cinsel fantezileriyle örülüydü. Elde ettiği büyük başarıların ardından, 1995'te sadece Avustralya ve Yeni Zelanda'ya özel "Whoops Now" ve bir punk-pop parçası olan "What'll I Do"yu piyasaya sürdü. Her iki şarkı Yeni Zelanda'da zirveye oturdu. "janet." albümüyle 1994 Grammy Ödülleri'nde "That's the Way Love Goes" şarkısıyla "En İyi R&B Parçası" ödülünü kazandı. Kasım 1993'te on iki ay devam edecek olan "Janet. Tour" turnesine çıkarak 1995 senesine kadar konserlerini sürdürdü. Ekim 1995'te ilk derleme albümü "Design of a Decade 1986/1996"<nowiki>'</nowiki>de iki yeni parçaya yer veren sanatçı, bu albümle iki kez platin plak kazandı. Bu başarılarının ardından, 1995'te ağabeyi Michael Jackson ile ilk ve tek düeti olan "Scream"i kaydetti.

Tüm bu ses getiren dönemin ardından müzikal açıdan kısa bir sessizliğe gömülen Jackson, 1997 yılında, tekrar albümü için çalışmalara başladı. Ancak eleştirmenlere ve Jimmy Jam'e göre bu sıralarda yaşadığı bunalımlar, müziğine yansımıştı. Müzik eleştirmenleri, albümdeki fısıldamalı konuşmaların, trip hop'ı andıran şarkıların, olağandışı enstrümanların Jackson'ın bunalımını tanımlamaya yettiğini beyan etti. Albümün kayıt aşamasındaki durumu için Jackson,
şeklinde bir demeç verdi. Sonunda, 1997 senesinde "The Velvet Rope" isimli altıncı stüdyo albümünü yayımladı . Bu albümle, müziğiyle aynı doğrultuda, verdiği pozlar ve cinselliği ifade ediş tarzıyla da dikkat çekti. Albümde 'cinsellik' ile ilgili birçok konuyu sözlerine yansıtan sanatçı, bu albümle Amerika listelerinde yine bir numaraya yükseldi.

İlk tekli, Joni Mitchell'ın "Big Yellow Taxi" şarkısından sözler içeren ve rapçi Q-Tip ile yapımı üstlenilen "Got 'Til It's Gone" oldu. Albümden çıkan sonraki teklilerden "Together Again", uluslararası bir başarı elde ederek bir numara oldu. "I Get Lonely", ABD listesinde üç numaraya kadar yükseldi. Jackson, bu başarıların ardından, dönemin dans hitleri arasında gösterilen "Go Deep" adlı tekliyi yayımladı, ancak şarkı listelerde yüksek bir başarı gösteremedi. Ardından "You" ile gündeme gelen Jackson, en son olarak da piyano pop şarkısı "Every Time"ı yayımladı. Ancak son teklilerin beklenenin altındaki başarısı yüzünden, albümle adını taşıyan Vanessa Mae düeti "Velvet Rope" adlı şarkı planlananın aksine piyasaya sürülmedi. Sanatçı, 1998 içinde Afrika, Asya, Avrupa ve Güney Amerika'yı da kapsayan "The Velvet Rope Tour" turnesine çıktı. Turne sonunda Elton John, Busta Rhymes, Shaggy ve Blackstreet ile birlikte düetler yaptı. 1999 yılının bitiminde Billboard dergisi tarafından yapılan araştırmaya göre, Madonna, Boyz II Men ve Whitney Houston gibi yıldızları geride bırakarak, Mariah Carey'in ardından "1990'ların en başarılı ikinci sanatçısı" unvanını aldı. 2001 senesinde Amerikan Müzik Ödülleri'nce "Onur Ödülü"ne layık görüldü.

1998'de "Together Again" adlı şarkıdan elde edilen tüm gelirleri "Birleşik Devletler AIDS ile Savaş Derneği"ne bağışladı. "The Daily Telegraph" gazetesinden Neil McCormick, Jackson'ın AIDS ile verdiği savaş ve cinsel yönelimlere duyduğu saygıyı kendi köşesinde övdü. Aynı doğrultuda "Rolling Stone", albümdeki "Free Xone" adlı şarkıyı, yakaladığı müzikal tarz ve homofobi karşıtı sözleriyle albümün en iyi şarkısı olarak nitelendirdi. "The Velvet Rope" yakaladığı bu AIDS bilinci taşıyan homofobi karşıtı tutumuyla, Amerikan LGBT Forumu tarafından ödüle layık görüldü.

2000 yılında "Çatlak Profesör" filminde "Profesör Denise Gaines" rolüyle yer alan Jackson, yine aynı filmin müzikleri için yaptığı "Doesn't Really Matter" adlı çalışmasıyla beraber Amerikan listelerinde zirveye oturdu. Sanatçı, içinde hip hop ve R&B müzik ögeleri içeren bu şarkısıyla zirvede üç hafta kaldı. Bu şekilde, Jackson, Madonna'dan önce, "1980'lerde, 1990'larda ve 2000'lerde bir numara şarkısı olan ilk sanatçı" unvanını kazandı. "Doesn't Really Matter"ın başarısının ardından sanatçı, şarkıyı 2001 çıkışlı sonraki albüme de ekledi. Bu şekilde hem filmde rol alırken, hem de film müzikleri albümünün en ses getiren şarkısına imza attı. Film, ilk haftasında 42.7 $ elde etti. Jackson, kısa süre sonra eşi Rene Elizondo'dan boşandı.

Sinema kariyeri için ayırdığı bir yılın ardından, Nisan 2001'de yedinci stüdyo albümünü yayımladı. Albüm, ilk haftada 605 binlik bir satış elde ederek sonrasında sanatçıya üç kez platin plak kazandırdı. Albümden çıkan tekli "All for You" henüz satışa sürülmemiş olmasına rağmen on dört numaradan Billboard Hot 100 listesine giriş yaptı. Böylece, o zamana kadar satışa sürülmediği halde en üst sıradan listeye giriş yapan şarkı oldu. Şarkı daha sonra yedi hafta boyunca Amerika listelerinde bir numaraya yerleşerek, Jackson'ın en uzun zirvede kalan ikinci parçası oldu. Bunun yanında Grammy'lerden yılın sonunda ödülle döndü. Albümle ilgili Allmusic dergisinden Stephen Thomas Erlewine,
şeklinde bir yorumda bulundu. "The New York Times" gazetesinden Jon Pareles de buna ek olarak,
dedi.
Bu başarılardan sonra, "Someone to Call My Lover" üç numaraya yükseldi. 2002'de Missy Elliott, P. Diddy ve Carly Simon düeti "Son of a Gun (I Betcha Think This Song Is About You)" ile Amerikan müzik listelerinde on üç numarada kendini gösteren Janet Jackson, bu şarkıyı eski eşi Rene Elizondo Jr. için yazdığı iddialarını inkar etti. 2002'de Beenie Man ile beraber "Feel It Boy" adlı reggae şarkısında düet olarak yer aldı. Aynı dönemde Jermaine Dupri ile tanıştı.

Janet Jackson, Şubat 2004'te "Super Bowl XXXVIII" gösterisinde, "Rhythm Nation" ve "All for You" adlı şarkılarını tek başına söyledikten sonra, Justin Timberlake'in yanına gidip gösteriye başladı. Justin Timberlake ile "Rock Your Body" şarkısını söylerken Timberlake aniden, Jackson'ın büstiyerini indirerek onun göğsünün açılmasına sebebiyet verdi. Canlı yayında binlerce kişiye yansıyan olay sonrası ikili, olayı kaza olarak değerlendirdi. Bu olaydan sonra Jackson'ın adı bir süre boyunca, Google arama motorunun en çok aranan ismi oldu.

Bir ay sonra, Mart 2004'te yeni stüdyo albümü "Damita Jo"yu çıkardı. Albümün yayımlandığı dönemde, Jackson,
yorumunda bulundu. Aynı sıralarda "USA Today"<nowiki>'</nowiki>deki gazetecilerden Stevie Jones, köşesinde ismini Jackson'ın göbek adından alan albümün, sanatçının farklı yönlerinden bahsettiğini yazdı. Bu olumlu eleştirilere rağmen albüm, 1986'daki "Control" albümünden beri sanatçının bir numaraya ulaşamayan ilk albümü oldu. Her ne kadar "Damita Jo" ile Amerika listelerinde iki numara olsa da, satışların pek iyi gitmemesi ve teklilerin listelerin alt sıralarında yer alması nedeniyle Virgin Records ile sanatçının arası açılmaya başladı. Albümden çıkan tekli "I Want You" ile "En İyi R&B Kadın Performansı" adaylığına gösterildi. Aynı günlerde, ağabeyi Michael Jackson'ın çocuk tacizi suçlamaları yüzünden bunalıma giren Jackson, kendi yorumuna göre, iki kötü durumu beraber yaşamak zorunda kaldı. Ancak Michael Jackson, daha sonra aklandı. Yine aynı dönemlerde, İnsan Hakları Derneği ve Los Angeles AIDS Vakfı'na yaptığı katkılardan ötürü "İnsanlık Ödülü" ile şereflendirildi.

2006'da çıkması planlanan dokuzuncu stüdyo albümünün tanıtımı için "Us Weekly" dergisinin kapağında yer alan Jackson, bunun peşi sıra Eylül 2006'da dokuzuncu albümü "20 Y.O."<nowiki>'</nowiki>u (""Twenty Years Old"" olarak okunmaktadır) yayımladı. Bu albümle, önceki albüm "Damita Jo" gibi Amerika listelerinde iki numara oldu. Jackson, albümün hem kırkıncı yaşını, hem de milat albümü "Control"<nowiki>'</nowiki>ün yirminci yılını kutlamaya yönelik olduğunu söyledi. "Rolling Stone" dergisi, albümün çıkışıyla ilgili:
şeklinde yorum yaptı. Buna rağmen "Newsday"<nowiki>'</nowiki>in Glenn Gamboa'sı albüm hakkında olmulu eleştirilerde bulundu ve
şeklinde yorum yaptı.

İlk haftada 300 binlik bir satış yakalayan Jackson, albümden çıkan ilk tekli "Call on Me"de Nelly ile düet yaparak R&B listelerinde bir numara olmayı başarırken, ikinci tekli "So Excited" ile beklenen başarıyı elde edemedi. Son iki albümde ABD listelerinde zirveye oturamayan Jackson'ın, sonuç olarak şirketi Virgin Records ile arası iyice açıldı ve çareyi Mariah Carey'in de bulunduğu Island Records'a geçmekte buldu.

2007'de Island Records ile anlaşma imzalayan sanatçı, aynı sene Tyler Perry'nin "Neden Evlendim?" adlı filminde başrol oynadı. Aynı yıl Forbes dergisi tarafından, eğlence dünyasının en zengin yedinci kadını ilan edildi. Daha sonra, 2008 yılının Şubat ayında onuncu stüdyo albümü "Discipline"<nowiki>'</nowiki>i yayımladı. Jackson bu albümle beraber, yirmi dört yıldır ilk defa yapımcıları Jimmy Jam ve Terry Lewis ile çalışmadı. Bu yapımcıların yerine albümde Rodney Jerkins, D'Mile, Jermaine Dupri, Stargate, Ne-Yo, Tricky Stewart ve The-Dream gibi ünlü yapımcılarla çalıştı. Albüm, böylelikle, sonunda Jackson'ın yedi yıldır elde edemediği zirveyi elde etti. Allbümün Amerikan albüm listelerinde zirveye çıkmasıyla beraber Jackson, altı tane bir numara albüm elde etmiş oldu ve ağabeyi Michael Jackson'ı geçti.

12 Aralık 2007 tarihinde internete sızan "Feedback" teklisi resmi olarak yayımlanmadan önce internet ortamında en fazla paylaşılan şarkı oldu. Dijital ortama sızdığı gün beş saat içerisinde 1,34 milyon bloga yayıldı. Şarkı daha sonra, ABD listelerinde on dokuz numaraya çıkarak Jackson'ın 2001'den beri ilk yirmiye giren ilk parçası oldu. Bunun ardından "Rock With U" adlı şarkıya klip çekti. Şarkı, beklenenin aksine ABD'de listelee giremedi. Bu hayal kırıklığının ardından "LUV" ve "Can't B Good" adlı diğer teklileri yayımladı. Ancak, bu şarkılara video-klip çekilmedi. Jackson, 10 Eylül 2008'de başlaması planlanan beşinci dünya turu "Rock Witchu Tour"un haberini verdi. Bu turun bir ayağı olan Montreal'de 29 Eylül 2008'de bir konserin başlamasından kısa bir süre önce birden hastalanıp hastaneye kaldırıldı. Bu nedenle konser iptal edildiyse de, sanatçı bu konseri yeniden düzenlemeyi istediğini beyan etti. Sanatçı hastaneye götürüldükten iki saat sonra çıktı.

13 Eylül 2009 tarihinde düzenlenen 2009 MTV Video Müzik Ödülleri töreninde Janet Jackson, 25 Haziran 2009'da ölen ağabeyi Michael Jackson'ın anısına "Scream" adlı şarkıyı seslendirdi. Ödül törenini izleyen süreçte de "Make Me" adlı şarkısını tekli olarak yayımladı. Bir süre sonra yayımlanan "Number Ones" adlı ikinci derleme albümünün tek yeni çalışması olan şarkı, başta sanatçının resmî sitesinde ücretsiz olarak dinlenebilirken, sonrasında dijital yükleme olarak da satışa sunuldu. "Make Me", Michael Jackson'ın 1979 yılı şarkısı olan "Don't Stop 'Til You Get Enough" şarkısına atfen kaydedilen bir şarkıydı. Sanatçının önceki stüdyo albümü olan "Discipline" için de dört şarkı bestelemiş olan Rodney 'Darkchild' Jerkins'in ve Jackson'ın yapımını üstlendiği şarkı, sanatçının yeni bir stüdyo albümü öncesinde yayımladığı bir ara eser olarak nitelendirilmektedir.

Mezzo-soprano sese sahip olan Jackson, eleştirmenlerce ABD'deki en çok yönlü sanatçılardan biri olarak görülmektedir. "Rolling Stone" dergisine göre, Jackson'ın sesi, ağabeyi Michael Jackson'ın sesinin inceltilmiş ve yankılı bir başka sürümüdür. Ancak "Slant Magazine"a göre, ince sesli olması onu "cırtlak" kılmaktadır. "Rolling Stone"<nowiki>'</nowiki>dan David Ritz, onun müzikal tarzını sembolik olarak Marvin Gaye ile karşılaştırmış ve
şeklinde yorum yapmıştır.
Jackson bunların dışında, kendine kardeşlerinden Michael'ı ve Jermaine'i örnek aldığını söylemiştir. "Rolling Stone"<nowiki>'</nowiki>na göre, Jackson'ın diğer açıkça örnek aldığı sanatçılar; The Ronettes, Dionne Warwick, Tammi Terrell ve Diana Ross gibi 70'lerin simgeleridir.

Eleştirmenlere göre Jackson'ın müzikal görünüşü, içinde R&B, pop, soul, rap, rock ve dans gibi birbirine zıt olabilecek türlerle çevrilmiştir. Jackson'ın resmi menajeri Quadree El-Amin, Jackson'ı Barbra Streisand ile karşılaştırmış ve
Ayrıca yapımcılar Jimmy Jam ve Terry Lewis, Jackson'ın, zamana ayak uydurarak, funk, disko, new jack swing gibi farklı müzik türlerinin üstesinden gelmeyi bildiğini belirtmiştir.

"She's a Rebel: The History of Women in Rock & Roll" (2002) adlı kitabın yazarı Gillian G. Gaar, "Control" albümünü ""otobiyografik kurtuluş, özgürlük, evlilik, ayılık gibi temellere kurulu bir albüm"" olarak değerlendirdi. Aynı bağlamda "Funk: The Music, The People, and The Rhythm of The One" (1996) adlı kitabın yazarı Rickey Vincent da "Rhythm Nation 1814"<nowiki>'</nowiki>i
şeklinde tanıttı.
Joshua Klein<nowiki>'</nowiki>a göre "janet." albümü "bir sanatçının olması gereken en doğru şekilde, saflıktan cinsel doygunluğa ulaşmışlığı; aşkı ve arzuyu aynı anda hissettirebilen nadir gelişimlerden biri" olarak gösterilmiştir.

Sanatçının kliplerinde, konserlerinde veya gösterilerde uyguladığı koreografik stili, ağabeyi Michael Jackson ile benzerlik gösterse de, Jackson'ın dans stili genel olarak daha kadınsı olarak ifade edilmektedir. Kendi düzeni dışında, Paula Abdul, Michael Kidd ve Tina Landon gibi ünlü koreograflarla çalışmıştır. Landon, ayrıca 1995 yılı Michael Jackson ve Janet Jackson düeti "Scream"de de koreograf olarak görev almıştır.

Jackson'ın koreografi adına daha ayrıntılı bilgiler edinilmesi için, birkaç farklı gösterisinin ayrı ayrı incelenmesi gerekmektedir. Çoğu eleştirmene göre, onun koreografileri en açık biçimde, "The Pleasure Principle", "Rhythm Nation", "Miss You Much", "If", "Together Again", "Doesn't Really Matter", "All for You" ve "Feedback" gibi kliplerinde görülmektedir. Jackson'ın eski eşi, yönetmeni ve koreografi öğretmeni René Elizondo Jr., sanatçının genel performansı hakkında, ""Janet eğer bir tabureye oturup gitarını tıngırdatmaya başlarsa, 8 saatlik bir gösterinin rahatlıkla üstesinden gelebilir."" demiştir.

Janet Jackson, eleştirmenlerce, belirgin bir biçimde Michael Jackson ve geri kalan Jackson kardeşlerden farklı bir mesafede ilerlemiştir. Joshua Klein, sanatçı hakkında
dedi. Klein ayrıca ""Bir sanatçının yıldızlığını kestirmek akıl işi değildir. Ancak Jackson'ın "It's Janet-Miss Jackson-If you're nasty" şeklindeki basit kalıptaki öbeklerinin ardında yer alan parıltıyı herkes rahatça gördü."" şeklinde ekleme yaptı."

2006 yılında yayımlanan "American Popular Music: The Rock Years" kitabının yazarları Larry Starr ve Christopher Alan Waterman'a göre, Amerikan müzik endüstrisinin yeniden toparlanmaya başladığı 80'li yılların ortalarında, Janet Jackson, tüm diğer milyon dolarlık satışa erişen sanatçılardan farklı olarak, müzik piyasasının nabzını tutmayı ve buna göre pazarlama politikalarını geliştirmeyi çok ustaca becerdi. Mart 2008'de, Business Wire, Janet Jackson'ı modern müzik tarihinin en çok satan on sanatçısı arasında göstererek onun rock'n'roll tarihinin en başarılı dokuzuncu oluşumu, en başarılı ikinci bayan sanatçısı olarak addetti.

Jackson'ın müzikal görünüşü, çoğu yeni nesil modern sanatçıya da örnek oldu. R&B sanatçısı Cassie, kendisini ""fanatik Jackson hayranı"" olarak tanımladı ve bunu:
şeklinde ayrıntıya indirgedi. "Chicago Tribune" Cassie'nin Jackson'ı seven tek şarkıcı olmadığını ve büyük bir ihtimalle de son olmayacağını vurguladı. 2001'de bir uçak kazasında hayatını kaybeden R&B şarkıcısı Aaliyah'nın, ölümünden sonra 2005 yılında çekilen "Aaliyah Remembered" adlı belgeselde, Janet Jackson'ın en büyük hayranlarından biri olduğu ortaya çıktı. Aaliyah, bunu kendi sözleriyle,
şeklinde ifade ediyordu. 
Ciara da Jackson hakkında
şeklinde demeç verdi. "The Atlanta Journal and Constitution"<nowiki>'</nowiki>dan Sonia Murray, Beyoncé'nin de sanatçıya saygı duyduğunun altını çizdi. Beyoncé bu durumu
şeklinde açıklıyordu. Yine "The Seattle Times"<nowiki>'</nowiki>tan Pam Sitt
şeklinde yorum yaptı.





Chojun Miyagi

Chojun Miyagi (Japonca: 宮城 長順; d. 25 Nisan 1888 - ö. 8 Ekim 1953), Okinawalı dövüş sanatları ustası, Goju Ryu Karate stilinin kurucusudur.

14 yaşında Kanryo Higashionna Usta ile tanışarak, yanında ustanın stilini çalışmaya başladı. 1915 yılında Higashionna'nın ölümünden sonra, Çin'e giderek tekniğini geliştirmek için Çinli Kung Fu ustaları ile çalıştı. Günümüzde Miyagi Usta'nın Goju Ryu'nun özünü ifade eden Saifa, Seiyunchin, Shisochin, Sepai, ve Kururunfa katalarına son şeklini Çin'de verdiğine inanılmaktadır.

Okinawa'ya döndükten sonra Miyagi Usta, Dojoya döndürdüğü bahçesinde Karate öğretmeye başladı. 1940'lı yıllarda üç temel kata olan Gekisai Dai Ichi, Gekisai Dai Ni, ve Tensho katalarını geliştirdi. Karate sporuna Judo ve Kendo gibi saygın bir statü kazandırmak için çok büyük bir gayretle çalıştı. 1933 yılıda Karate Japon Savaş Sanatları Merkezi Buto Kai tarafından kabul edildi.

II. Dünya Savaşı'ndan sonra Okinava Polis Merkezi ve evinde eğitim vermeye devam etti.

Bir dönemin çok popüler olmuş 1984 yılı yapımı Karate Kid filmindeki Pat Morita tarafından canlandırılan "Kesuke Miyagi" karakteri Chojun Miyagi'den esinlenilmiştir.


Tito Jackson

Toriano Adaryll "Tito" Jackson (d. 15 Ekim 1953; Gary, Indiana) Amerikalı müzisyen, şarkıcı, gitarist. Michael Jackson'un abisidir. 1962 yılında Jackson 5 ve Jacksons'tan önce Tito Jackson Brothers adlı yerel bir grupta yer aldı.

Tito ve kardeşleri Epic Records ile anlaştı ve 1976 yılında resmen yeni bir isim altında geldi. 1978

Kardeşi Michael da onun hakkında "Tito çok sessiz ve yumuşak, ama gerçekten gerektiğinde güçlü olabilir." demiştir.

Jacksons 5'te gitarist ve şarkıcıydı. Jacksons 5'ten ayrıldıktan sonra müzik yapmaya devam etmektedir.


İki Şehrin Hikayesi

İki Şehrin Hikayesi, Charles Dickens'ın 1859 yılında gazetelerde tefrika edilmek üzere yazdığı, konusu Fransız Devrimi esnasında ve öncesinde Paris ve Londra'da geçen romandır. 200 milyonun üzerindeki satışı ile tüm zamanların en meşhur edebiyat eserleri arasındadır.

Roman devrime öncülük eden yıllar boyunca soylular tarafından ezilen Fransız köylüsünün durumunu, buna karşılık devrimin ilk yıllarında soylulara yönelik vahşeti ve Londra'daki hayat üzerinden aynı dönemdeki toplumlar arasındaki benzerlikleri betimler. Bu olaylarla birlikte birkaç karakterin hayatı da anlatılır. Charles Darnay ve Sydney Carton en önemli karakterlerdir. Darnay erdemli kişiliğine rağmen devrimin gazabına rastgele kurban seçilen eski bir Fransız aristokrattır. Carton ise Darnay'in eşine duyduğu karşılıksız aşk dışında boşa geçirdiği hayatını kurtarmak için çabalayan harcanmış bir avukattır. 45 bölümlük roman Dickens'ın "All the Year Round" isimli edebiyat dergisinde 31 haftada yayınlandı.
Kitapta suçsuz yere Paris'teki bir hapishanede 18 yılını geçirdikten sonra, eski bir dostunun yardımı ile kurtulan Dr. Manette'in tesadüfen Londra'ya dönüşü sırasında tanıştıkları bir Fransız olan Charles Darnay ile kızının yapacakları evlilik ve bunun ardından meydana gelen Fransız İhtilali'nin hayatlarına etkileri anlatılır. Bu insanların ruhsal değişimlerini ele alan kitapta birçok tarihi izlere de rastlayabiliriz.

Olayların akışı ve birbirleri ile bağlantıları romanda okuyucunun merakını son sayfaya kadar sürekleyen bir hızla sürer. Manette'in kızının sevgisine verdiği değer yüzünden içine atıp gömdüğü ancak unutamadığı intikam hisleri, kendisini bu duruma düşüren insanların soyundan gelen birisine kızını verebilmesi ilgi çekicidir. Buna karşın, hayatta kimseye karşı iyilik yapamamış ve bunun yüzünden hayatla bağları çok sıkı olmayan Sydney Carton'un Darnay'a duyduğu imrenme ve Lucie'ye duyduğu sevgi romanda olayların akışını değiştirir.

Charles Dickens bu romanı yazdığı sırada tıpkı Charles Darnay'ın evliliğindeki gibi sorunlar içindedir ve karakterle isimlerinin aynı harflerle C.D. başlaması bununla ilişkilendirilir. Bu roman da insanların kendilerine duydukları güven güvensizlik anlatılıyor.

Yazar, Fransız İhtilali'nde, ortalığı kan gölüne çeviren monarşi kurallarının dayattığı ve artık o dönemin bir rutini olan giyotinle kafa kesmelerde öldürülen binlerce insanın acısını İngiliz halkına anlatmayı amaçlamıştır. Romanda ihtilal öncesinde acı çeken, sömürülen Fransız halkının bu travmanın yaraları ile, kendilerine yıllarca kötülük eden aristokrat ve asillere sıfır hoşgörü ve uydurma yasalarla idam cezaları vermeleri ile aslında evrimleşmemiş ve ilkel kalmış bir toplum oldukları anlatılmak istenmiştir. Devrim ertesinde yaşanan üç yıl, devrim öncesinin bir devamı niteliğindedir. Öldürenler artık öldürülmektedir.


Jango Fett

Jango Fett (66 - 22 YSÖ), Star Wars evreninde yer alan bir karakterdir. İlk olarak ortaya çıkışı filminde olmuştur. Bu bölümde, Temuera Morrison tarafından canlandırılmıştır.

İmparatorluk askerlerinin temelini oluşturan Klon Askerler onun kopyalarıdır. Klon Askerler onun genleriyle oynanmış, karakteri değiştirilmiş ve farklı uzmanlıklarda eğitim almış halleridir.

Jango Fett, serinin 5. filmi olan 'da öne çıkacak olan Boba Fett'in babası ve genetik olarak ikizidir. İkisi de kelle avcısı olarak hizmet vermişlerdir. Jango Fett Bölüm II'de Jedi ustası Mace Windu tarafından öldürülmüştür.

Bir koloni gezegeni olan Concord Dawn'da doğan Jango Fett, ailesi eski Mandalorian savaşçılarından oluşan Death Watch tarafından öldürülünce yetim kalmıştır. Mandalorianlar onu kurtarmış ve yanlarına almıştır. Fett daha sonra onların lideri olup Death Watch'u yok etmiştir. Naboo Savaşından 2 yıl önce Jedi'la yaşadığı bir sorundan sonra yaşamına yalnız bir savaşçı olarak devam etmiştir.


Çavuş dişli

Çavuş dişli bir dişli türüdür. İsmini üzerinde bulunan dişlerin helis yönlerinin çavuş armasını andırmasından almaktadır. Genellikle iki helis dişlinin sırt sırta getirilmesiyle oluşturulur. Dişlere gelen eksenel yükler birbirlerini karşılıklı olarak dengeler ve bu nedenle milde eksenel yük yaratmaz. Büyük radyal yüklerin aktarılmasında kullanılır.


Meds

Meds, Placebo adlı müzik grubunun 5.stüdyo albümüdür. Ayrıca Brian Molko, Stefan Olsdal ve Steve Hewitt tarafından üçlü olarak kaydedilen son Placebo albümü olma özelliğine sahiptir. Fransa'da kaydedilmiştir. Grup bu albüm için "köklerimize döndük" demiştir. Meds albümünün yayınlanmasından bir sene sonra Steve Hewitt gruptan ayrılmıştır.



Banvit

Bandırma Vitaminli Yem Sanayi ve Ticaret AŞ veya kısaca Banvit, 1968 yılında Bandırma'da yem üreticisi olarak faaliyete başlayan Türk şirketi. Brezilya ya %79.48'i satıldı.


Andrea Barzagli

Andrea Barzagli (d. 8 Mayıs 1981), İtalyan futbolcudur. Serie A takımlarından Juventus'da oynamaktadır.

Barzagli ilk olarak 2004 yılında çağrıldığı millî takımda şu ana kadar 60 kez forma şansı buldu. Profesyonel sporculuk kariyerinde 2004 Yaz Olimpiyatları futbol müsabakalarında bronz madalya kazanmıştır. 2 FIFA Dünya Kupası'nda, 3 Avrupa Futbol Şampiyonası'nda ve 2013 FIFA Konfederasyonlar Kupası'nda görev almıştır.

Barzagli bir dönem VfL Wolfsburg'da görev aldı. 2008-2009 sezonunda Vfl Wolfsburg takımda şampiyonluk yaşamıştır. 2011 yılından bu yana Juventus'da forma giymektedir.


Kyokushin kaikan

Kyokushin Kaikan (Japonca: 極真会館 Kyokushin Kaikan), Masutatsu Oyama tarafından 1964 yılında geliştirilen tam temaslı karate stili. Japonca'daki anlamı ""nihai hakikat için toplum""dur.

Kyokushin'in kurucusu Masutatsu Oyama Choi Yeong-Eui adıyla 1923 yılında güney Kore'de dünyaya geldi. Oyama Çin ve Kore'de Kempo stillerini çalışmıştı. 1938'de ailesiyle birlikte Japonya'ya göç etti ve burada Judo ve daha sonra Shotokan adını alacak olan Okinava Karatesi çalıştı. Japon toplumuna daha iyi uyum sağlamak amacıyla Masutatsu Oyama adını aldı. II.Dünya Savaşı'ndan sonra Goju Ryu karate stilini çalıştı. Bu dönemde karatesini geliştirmek için üç yıllığına dağlara çıktı. Daha sonra ABD'ye giderek profesyonel güreşçilerle gösteriler yaptı.

1953 yılında Oyama Dojo adıyla Tokyo'da kendi karate salonunu açtı ve savaş sanatları gösterileri için tüm dünyayı gezmeye başladı. En çok konuşulan gösterisi çıplak elleriyle boğaları öldürmesiydi. 1964 yılında stiline Kyokushin-Kai adını resmen verdi.

Kyokushinkai'de eğitim üç ana başlık altında gerçekleştirilir. 

Kyokushin sistemi Shotokan ve Goju Ryu gibi geleneksel karate stilleri üzerine temellenmiştir ancak Boks ve Kick Boks gibi mücadele sporlarından pek çok unsuru müsabakalarına (kumite) katmıştır.

Kyokushin sisteminin ana özelliği tam temaslı oluşudur. Bu sebeple eğitmen ve öğrenciler tam temaslı bir dövüşe kendilerini hazırlamak için sert müsabakalara katılmaları gerekmektedir. Diğer karate formlarından farklı olarak Kyokushin herhangi bir eldiven veya koruyucu malzeme olmaksızın tam temaslı dövüşe büyük önem verir. Bu oldukça sert görünmesine karşın rakibin yüzüne vuruş yapılmasına izin verilmemesi ciddi zarar görülmesini önemli ölçüde engellemektedir. Diğer taraftan kafa ve yüze diz veya tekmelere izin verilmektedir.

Kyokusin stili Shotokan stilinin çizgisel yapısından çok Goju Ryu'nun dairesel stiline yakındır. Oyama, Shotokan'ı birkaç yıl çalışmış fakat ileri antrenmanlarını Goju Ryu'da yapmayı tercih etmiştir. Bu çalışmalar Kyokushin sistemine de yansımıştır. Önceleri Shotokan benzeri bir eğitim olmasına rağmen sonraları Goju Ryu ağırlığı sistemde kendini hissettirmiştir.

İlk dönemlerde Masutatsu Oyama, sistemin gerçekçiliği adına yüze yumruk vurulmasına izin vermekte ve koruyucu eldivenler de kullanılmamaktaydı. Ancak bu durum müsabıklarda ciddi sorunlara yol açtığından yüz ve boyuna el ve dirsek vuruşları yapılmasına izin verilmemeye başlandı. Ayrıca Kyokushin kai Karate dünyanın en sert ve disiplinli sporu olarak da bilinmektedir.





Boulder Dash

Boulder Dash, ilk sürümü 1984 yılında piyasaya sürülmüş olan ünlü bir bilgisayar oyunu serisidir. Bu seri Spectrum ZX, Apple II ve Commodore 64 gibi 1980'lerin ev bilgisayarlarındaki klasikleşmiş oyunlardan sayılır. Oyun bir değerli taş madeninde başına düşebilecek kayalardan sakınmaya çalışan bir madencinin madenin bir kapısından bir diğerine ulaştırılması üzerine kurulmuştur.

Serinin yeni sürümlerine günümüzde Java veya Flash destekli cep telefonları ve benzeri cihazlarda veya internetteki oyun sitelerinde rastlanabilir.



Melih Cevdet Anday

Melih Cevdet Anday (13 Mart 1915, İstanbul – 28 Kasım 2002, İstanbul), Türk şair, tiyatro oyunu, roman, deneme, makale yazarı. Lise arkadaşları Orhan Veli ve Oktay Rifat'la birlikte ortaya çıkardıkları Garip Akımı ile Türk şiirindeki yenilenmeyi başlatmıştır. Kolları Bağlı Odysseus ile kendine özgü felsefi şiir akımını başlatmış, Garip Akımı'ndan ayrılmıştır. UNESCO'nun Courrier dergisi, 1971 yılında onu Cervantes, Dante, Tolstoy, Unamuno, Seferis ve Kawabata düzeyinde bir edebiyat adamı olarak gördüğünü açıklamıştır.

İstanbul'da doğan Melih Cevdet Anday'ın çocukluğu Kadıköy Bahariye'de geçti. Ortaokula kadar İstanbul'da eğitim gördü. Liseyi ise Ankara'da, Gazi Lisesi'nde tamamladı. Lisede okuduğu sırada, Orhan Veli Kanık ve Oktay Rifat ile tanıştı. Liseyi bitirdikten sonra bir süre Hukuk Fakültesi'ne devam etti. Daha sonra Ankara Üniversitesi Dil ve Tarih Coğrafya Fakültesi'ne kaydoldu. Ancak Devlet Demiryolları'nda memur olarak çalıştığı için öğrenimine devam edemedi. Çalıştığı kuruluş tarafından sosyoloji öğrenimi görmek için Belçika'ya gönderildi. "Ukde" isimli şiiri 1936'da Varlık Dergisi'nde yayımlandı. Bunun ardından şiirleri Ses, Yaprak, Yeditepe, Papirüs, Yeni Ufuklar, Yeni Dergi, Soyut, Ataç, "Dönem", Yön gibi dergilerde yayınlandı. Orhan Veli ve Oktay Rifat ile birlikte 1941 yılında "Garip" isimli şiir kitabını çıkardı. Hasan Âli Yücel'in tavsiyesi ile Milli Eğitim Bakanlığı Neşriyat Müdürlüğü'ne memur olarak atandı. 1946 seçimleriyle birlikte bakanlığın el değiştirmesi sonrasında önce yeniden askere alındı ve daha sonra Konya'ya atandı. Ancak bu atama daha sonra geri alındı. Anday, bir süre sonra bu görevinden ayrılarak İstanbul'a döndü.
1953-1955 yılları arasında Akşam Gazetesi'nin edebiyat ve sanat sayfasını hazırladı. Fikirleri sebebiyle işten çıkarıldı. Doğan Kardeş Yayınları'na geçti ve çeviriler yaptı. Buradaki görevinden de aynı sebeple ayrılmak zorunda kaldı ve 1958'den itibaren; Tercüman, Büyük Gazete, Yeni Tanin ve İkdam'da kendi adıyla ve çeşitli takma adlarla denemeler ve makaleler yazdı, tefrika romanlar yayınladı. 1960'ta Nadir Nadi'nin desteğiyle Cumhuriyet gazetesinde köşe yazıları yazmaya başladı. Bu gazetedeki yazılarını 1997'ye kadar sürdürdü.

1956'da yayınladığı Yan yana isimli şiir kitabı, 142. maddeye aykırı olduğu gerekçesiyle 1964'te yasaklandı. Anday gerek şiir kitaplarıyla, gerekse daha sonraları yöneldiği roman ve tiyatro alanlarındaki yapıtlarıyla birçok ödül alan Anday, İstanbul Belediye Konservatuvarı Tiyatro Bölümü'nde diksiyon, özel bir tiyatro okulunda mitoloji dersleri verdi. 1964-1969 yılları arasında TRT'de yönetim kurulu üyeliği, 1979-1980 yıllarında da Paris'te eğitim müşavirliği görevlerinde bulundu.

Solunum ve böbrek yetmezliği tanısıyla Marmara Üniversitesi Koşuyolu Hastanesi'ne kaldırılan Melih Cevdet Anday, 28 Kasım 2002'de 87 yaşındayken vefat etti. Büyükada mezarlığında toprağa verildi.

Anday, eserlerinde kendi adı haricinde şu takma adları da kullanmıştır: Yaşar Tellidede, Niyaz Niyazoğlu, A. Mecdi Velet, M. C. A., H. Mecdi Velet, Yaşar Tellidere, Gani Girgin, Zater, Yaşar Tellioğlu











Yağ yüzgeci

Yağ yüzgeci, bazı kemikli balıklarda bulunan bir yüzgeç türü. İçinde yüzgeç-iskeleti ya da destek aldığı herhangi kemik parcaları bulunmaz. Bilimsel adı "adipose" yağ yüzgeci anlamına gelir ama bu yüzgeç aslında yağdan oluşmaz, aslında ettendir.

Yağ yüzgeçleri kemikli balıkların sekiz takımında bulunur:


Yağ yüzgecinin ölçüsünde büyük farklar vardır. Genelde diğer yüzgeçlerden ufaktır, ama bazı türlerde asıl sırt yüzgecinin büyüklüğünü bile aşabilir. Bu yüzgecin görevi hakkında bilim insanları henüz ortak bir görüşe sahib değillerdir. Salmonidae familyasının yağ yüzgeci üzerine, hidrodinamik ve akıntının yönünü tespit etme fonksiyonları üzere araştırmalar sürmektedir.



Hans Bethe

Hans Albrecht Bethe (; 2 Temmuz 1906 – 6 Mart 2005) astrofizik, kuantum elektrodinamiği ve katı hâl fiziğine önemli katkılarda bulunmuş, 1967'de yıldız nükleosentezi teorisi üzerine yaptığı çalışma ile Nobel Fizik Ödülü almış Alman-Amerikan nükleer fizikçi.

1928'de doktorasını Münih Üniversitesinde bitirdi. 1930'larda Nazilerin güçlenmesiyle Avrupa kıtasını terk etti, Amerika'ya yerleşti. 1935'te Cornell Üniversitesinde fizik profesörü olarak görev yapmaya başladı.
Bethe'nin burada güneş enerjisi ve füzyon Enerjisi ile ilgi araştırmaları onu Los Alamos'daki atom bombası çalışmalarının başına getirdi. II. Dünya Savaşından sonra Bethe, Edward Teller ile birlikte hidrojen bombasının geliştirilmesi için çalıştı. Sonra 1956'dan 1964'e kadar başkanın danışma komitesinde görev aldı. 1958 yılında nükleer silahsızlanma çalışmalarına Başkanlık etti. 1963'teki Sovyetler Birliği ile yapılan antlaşlamada görev aldı. Başkan Eisenhower, Kennedy, ve Johnson'a danışmanlık yaptı.

1967'de Nobel Fizik ödülünü aldı. Bundan sonraki yaşamında Nükleer savunma sistemlerine karşı mücadele verdi. 1975 yılında Cornell Üniversitesi'nden emekli oldu.





Selimiye Kışlası

Selimiye Kışlası İstanbul'un Üsküdar ilçesinde III. Selim tarafından Nizâm-ı Cedîd askerleri için inşa ettirilen kışla

Selimiye Kışlası ilk olarak III. Selim devrinde yeni kurulan Nizâm-ı Cedîd askerleri için kesmetaş bir kaide üzerinde ahşap olarak inşa edildi. Yeniçeriler'in isyanı sonucunda yıkılan bu kışla II. Mahmud devrinde kâgir olarak yeniden inşa edildi. Sultan Abdülmecid devrinde iki defa yenilenen kışlanın dört köşesine yedişer katlı birer kule ilâve edildi.

Kırım Savaşı sırasında İngiliz askerlerine tahsis edildi. Modern hemşireliğin kurucusu Florence Nightingale 1854'te kışlaya gelerek yaralı İngiliz askerlerinin tedavisinde görev aldı. Florence Nightingale ve beraberindeki hemşirelerin kaldığı oda günümüzde müzeye dönüştürüldü.

Cumhuriyet döneminde farklı amaçlarla kullanıldı. 1959-63 yılları arasında Selimiye Askerî Ortaokulu adı ile askerî ortaokuldu. Selimiye Kışlası günümüzde 1. Ordu Komutanlığı merkez binası olarak kullanılmaktadır.

Kışlanın Güney-Doğu kulesinde Selimiye Askerî Ortaokulu Müzesi, Kuzey-Batı kulesinde ise Florence Nightingale Müzesi yer almaktadır.



Sazansılar

Sazansılar (Cypriniformes), ışınsal yüzgeçliler (Actinopterygii) sınıfına ait büyük bir balık takımı. Farklı iklimlere başarılı bir şekilde ayak uydurmuş çok sayıda türleri mevcuttur.





Mossad

Mossad (İbranice: ), "İstihbarat ve Özel Operasyonlar Enstitüsü" (İbranice: ) isimli İsrail gizli servisinin kısa adıdır. Sembolik olarak on iki casus olayıyla kurulan Mossad resmi olarak 13 Aralık 1949'da kurulmuştur. Merkezi Tel-Aviv'dedir. Mossad tarafından doğrulanmasa da Victor Ostrovsky'in iddiasına göre, Mossad'ın dünyanın farklı yerlerinde 20,000'i operasyonel, 15,000'i sleeper olmak üzere toplamda 35,000 personeli bulunmaktadır (1991). Kendi içerisinde de bölümlere ayrılır. Mossad'ın İbranice anlamı enstitüdür.
Mossad, genel olarak dış istihbarat konularında görev yapar. İç istihbarat alanında Şin-Bet (Şabak) isimli kurum faaliyettedir.

Mossad'ın bilinen operasyonları arasında 1972 Münih Olimpiyatları'nda Filistinli militanlar tarafından rehin alınıp katledilen İsrailli atletlerin intikamı amacıyla çeşitli ülkelere dağılmış Filistinli liderlere ve İsrailli atletlerin cinayetinden sorumlu üyelere suikast girişimi bulunmaktadır. Dünyanın en güçlü İstihbarat servislerinden biri olarak bilinmesine karşın Mossad çok çalkantılı dönemler geçirmiş ve bazı direktörleri istifa ederek kurumdan ayrılmıştır. Mossad pek çok istihbarat kurumu gibi alanlarında yetiştirilmiş bireylerle İsrail'in ulusal misyonu doğrultusunda faaliyet göstermeyi amaçlamıştır.


Ayrıca Mosssad'ın Kidon adlı bir özel operasyon birimi vardır. Bu birimin suikast alanında uzman olduğu belirtilmektedir.




Devekuşu Kabare

Devekuşu Kabare, Haldun Taner'in öncülüğünde Ahmet Gülhan, Zeki Alasya ve Metin Akpınar tarafından 1967'de İstanbul'da kurulan tiyatro topluluğu.

Toplumsal ve politik taşlamaya oyunlarında başarıyla yer verdi. Kendisine özgü üslubuyla kabare türünün Türkiye'deki önemli temsilcilerinden oldu ve geniş bir izleyici kitlesini oyunlarına çekti.

1978'de Haldun Taner ve Ahmet Gülhan'ın "sergilenen oyunlarda belli bir düzeyin altına düşüldüğünü" öne sürerek ekipten ayrılmalarıyla yönetimi ele alan Zeki Alasya - Metin Akpınar ikilisi, bu tarihten itibaren topluluğu aynı isimle sürdürdü. İlk dönemde daha çok Haldun Taner'in yazdığı oyunları oynayan topluluk, zamanla çeşitli yerli yazarların oyunlarını sahneledi. Devekuşu Kabare'nin, Aşk Olsun, Beyoğlu Beyoğlu, Deliler, Dün Bugün, Reklamlar ve Yasaklar adlı oyunları önce ses kaydı, daha sonra video kaydı olarak yayınlanmıştır. Ancak o dönemde görüntü ve ses kaydı yapılan Geceler oyunu, Sansür Kurulu tarafından fazla müstehcen bulunduğu için, tüm kayıtları imha edilmiştir.

Tiyatro 1992 yılında kapandı.


DELİLER KADROSU



Wing Chun

Wing Chun (Pinyin: 詠春 yǒng chūn; "sonsuz bahar" veya "bahar şarkısı") Wing Tsun, Wing Tzun, Ving Tsun ya da Wing Tsung, Güney Çin kökenli bir dövüş sanatı. Wing Tsun kavramı, sanatın günümüz şartlarına uydurulmuş versiyonlarını ifade etmek için kullanılır. Geleneksel olan Wing Chun ise günümüzde sayıca azdır.

Wing Chun, Bruce Lee'nin de hocalığını yapan Yip Man'a gelinceye kadar aile içinde ve şifahi yolla öğretilen bir sanat olduğundan tarihine ilişkin dokümanlar bulunmamaktadır. Bu da Wing Chun'un kökeni hakkında efsanevi ve romantik anlatılara yol açmıştır.

Wing Chun'un doğuşuyla ilgili en yaygın hikâyeye göre sanat yaklaşık 300 yıl önce Budist ismi "Beş Erik" anlamına gelen Ng Moi olan rahibe Lui Sei-Leung'la başladı. Mançuryalıların Shaolin Tapınağına saldırısı üzerine tapınaktan ayrılmak zorunda kalan Ng Moi, Emei dağlarındaki Beyaz Turna Tapınağına sığınır ve sanatını burada geliştirmeye devam eder ve ona Beyaz Turna Boksu adını verir. Tapınaktan ayrıldıktan sonra karşılaştığı Miu Shun'a sanatını öğretmeye karar verir. Miu Shun sanatı Shaolin baskınından kaçan ve kızıyla dükkân işleten Yim Yee'ye öğretir. Babası Yim Yee'den öğrendikleri teknikleri alıştırma yaptığı bir zamanda Yim Wing Chun'u evlerine ziyarete gelen Ng Moi izleme fırsatı bulur ve sanatına izlediği genç kızın adını verir.

Wing Chun'un en önemli prensibi bir tehlike anında olabilecek en kısa sürede, gösterişli olmayan etkili ve sade tekniklerle ve doğrudan rakibi etkisiz hale getirmektir. Wing Chun pratisyenleri yaptıklarının diğer savaş sanatları gibi görsel ağırlıklı bir sanat olmadığını, hayatta kalma mücadelesi olduğunu savunurlar.

Sistemde doğal olmadığı ve rakibe saldırması için açık bir pozisyon verdiği için baş bölgesine yüksek tekmeler yoktur ama alt ve orta seviyeye tekme teknikleri bulunmaktadır. El tekniklerinde savunma ve saldırı aynı andadır. Zincirleme yumruk tekniği rakibe birbiri ardı sıra yumruk atmayı mümkün hale getirmektedir. El ve ayakların bir bütün içinde sürekli kullanılmasıyla rakip hem şaşırtılır hem de karşılık veremeyecek derecede darbe almasına yol açar.

Chi Sau denilen karşılıklı birbirine değen ellerle yapılan çalışma kişinin rakibinin hareketini sezerek hızlı tepki vermesini kolaylaştırır.

Wing Chun'un dövüşe yaklaşımında da gerçekçilik bulunmaktadır. Hayatta kalmak için gereken tüm saldırılara izin verilir. Hayalar, gözler, boyun gibi hassas noktalara vuruş serbesttir ve bu sebeple de müsabakası yoktur. Felsefesinde sürekli rakibin üzerine ve direkt olarak gitmek esastır. Dairesel hareketler bulunmamaktadır.

Wing Chun, kökleri yüzlerce yıl önceye uzanmasına rağmen, sürekli gelişen ve değişen bir sanattır. Bu Wing Chun'u diğer dövüş sanatlarından ayıran başlıca özelliğidir. Wing Chun sistemi kalıplaşmış hareketlerden değil prensiplerden oluşur. Wing Chun öğrencisi gereksiz güç kullanmamayı, rakibinin gücünün önünde durmamayı, kendisine uygulanan gücü kendi çıkarına kullanmayı, akıcı ve rahat olmayı öğrenir. Kısaca açıklamak gerekirse Wing Chun dört prensibin beş mesafede uygulanmasıdır. Bu dört prensip şu şekilde sıralanabilir:

1- Yol boş ise ilerle. Wing Chun dövüşçüsü rakibi ile arasında bir engel yoksa aradaki mesafeyi uygun bir silah kullanarak kapatarak rakibine ulaşır.

2- Yapışık kal. Wing Chun, rakip ile teması mümkün olduğunca çabuk sağlamayı ve bunu korumayı öğretir.

3- Gücün karşısında durma. Wing Chun öğrencisi kendine uygulanan gücün önünde durmak yerine, yoldan çekilip bu gücü kendi lehine kullanmayı öğrenir.

4- Takip et. Wing Chun dövüşçüsü rakibi geri çekilirse onu takip etmeyi, rakibine fırsat vermemeyi öğrenir.

Bu dört prensip aşağıda sıralanan beş dövüş mesafesinde uygulanır:

1- Tekme mesafesi

2- Yumruk mesafesi

3- Diz, dirsek ve kafa mesafesi

4- Tutma, burkma ve atma mesafesi

5- Yer dövüşü

Wing Chun sinema dünyasında Yip Man'ın biyografisi ile ilgili "İp Man" filmleri ile tanınmıştır.


Roberto Baggio

Roberto Baggio (d. 18 Şubat 1967, Caldogno) 1990'larda oynadığı dönemin en başarılı orta saha ve forvet oyuncularından bir kabul edilen İtalyan futbolcudur.

FC Internazionale Milano, Juventus ve Milan gibi İtalya'nın önde gelen kulüplerinde ve İtalya millî futbol takımında forma giymiştir.

İtalya millî formasını 1991 - 2004 yılları arasında 56 kez giymiş ve bu maçlarda 27 gol atmıştır. 
Başarılarla dolu futbolculuk kariyerinin en dramatik anını 1994 yılında ABD'de düzenlenen FIFA Dünya Kupası'nda yaşamıştır. Birçok maçta takımı tek başına sürükleyen ve finale kadar çıkaran Baggio, finalde Brezilya karşısında penaltılara kalan maçta kullandığı penaltıyı dışarı atarak kupanın unutulmaz anlarından birinde yer almıştır. Ayrıca çeşitli reklam filmlerinde rol almıştır.


"Not: Takımları yanındaki sayı toplam oynadığı maçı, parantez içindeki sayı ise attığı golü göstermektedir."





Giovanni Trapattoni

Giovanni Trapattoni (d. 17 Mart 1939), İtalyan eski millî futbolcu ve teknik direktör.

Milano bölgesinde doğan Trapattoni'nin 1960 ve 70'lerde AC Milan forması ile başarılı bir futbolculuk kariyeri vardır. Aktif futbolu bırakınca 1974 yılında aynı takımda teknik direktörlük görevine başlamıştır. Sırasıyla Juventus ve FC Internazionale Milano gibi İtalyan futbol liginin önemli takımlarını çalıştırmıştır.

2000 yılında istifa eden Dino Zoff'un yerine İtalya millî futbol takımının başına getirilmiştir. Millî takım teknik direktörü olarak 2002 FIFA Dünya Kupası ve 2004 Avrupa Futbol Şampiyonası'na katıldı. Ancak iki turnuvada da İtalya beklenenden uzak bir performans gösterince 2004 yılında yerine Marcello Lippi getirildi.

25 yılı aşan teknik direktörlük döneminde 9 kez lig Şampiyonluğu, 1 Avrupa Şampiyonlar Ligi Şampiyonluğu, 1 UEFA Kupa Galipleri Kupası Şampiyonluğu, 3 UEFA Kupası, UEFA Süper Kupası Şampiyonluğu ve iki kez de Coppa Italia şampiyonluğu kazanmıştır. Bayern Münih'le Bundesliga Şampiyonluğu yaşayarak bu ülkede takımını şampiyon yapan ilk yabancı teknik adam oldu. Ayrıca Trapattoni "hocaların hocası" olarak tanımlanmaktadır.




Opel (anlam ayrımı)


Çilingir sofrası

Çilingir sofrası, Rakı içilen özenle hazırlanmış içki sofrası.

"Çeşnigir Sofrası"ndan gelmektedir, zamanla çilingir sofrası şekline dönüşmüştür. Çilingir sofrası Moğollarda büyük törensel yemeklere verilen ad farsçaya "şēlāngār" moğolcadan çorba demek olan "şilü(n)/şölü(n)" (bkz şölen: ziyafet) zamanla dönüşerek şimdiki hâlini aldı.

Osmanlı saraylarında Padişahların yemeklerini tadan çeşnigir ya da çeşnicibaşının sofrasına benzemesinden kaynaklanmıştır. Yemeğin tadına bakan “tadımcı”ya çeşniyar deniliyor. 
Çilingir sofrasında sadece rakı içilir. Rakı ise aheste ve özenle hazırlanmış, az miktarda mezeyle içilir.

Rakı sözcüğü, "Araki" veya "Arıki" kelimesinden gelmektedir.. ˁariḳa عرق "terledi, teri damladı" Araki "Arak"tan türeyen bir kelime. Arak ise ter anlamına gelmektedir.

Rakı sofrası sohbetlerinin özel bir tarzı, üslubu ve kuralı vardır ve adabına göre, rakı özenle hazırlanmış az miktardaki mezeyle içilir.


Acklay

Acklay, "" filmindeki hayali yaratığın ismi. Acklay Obi-Wan Kenobi, Padme Amidala ve Anakin Skywalker'ın Geonosis'teki idam arenasında ortaya çıkan üç yaratıktan biri idi. Acklay hedef olarak Obi-Wan Kenobi'yi seçti. Obi-wan canavarın pençeleriyle zincirini kırdı ve onun saldırılarına karşı kendini korudu. Jedilar arenayı bastığında ve klonlar yardıma yetiştiğinde Acklay arenada hedefi Obi-Wan'ı gizlice takip etti. Obi-Wan yeniden saldıran canavarın ön ayaklarını kesti ve yaratık yere düştü. Obi-wan yaratığı yaraladı ve ışın kılıcını batırarak yaratığı öldürdü. Acklayların doğal olarak yaşadıkları gezegen Vendaxa olup, Felucia ve Geonosis gibi gezegenlere de adapte olmuşlardır.


Nexu

Nexu, "" filmindeki hayali yaratık. Massiff ırkındandır. Obi-Wan Kenobi, Padme Amidala ve Anakin Skywalker'ın Geonosis'teki idamındaki üç yaratıkdan en çevik olanı ve yırtıcı bir kedi gibi gözükendi. O hedef olarak padme Amidala'yı seçti. Padme sütunun üstüne çıkarak kendini korudu ve zincirlerini çıkarıp yaratığa karşı kendini savundu ama Nexu onu yaraladı. Reek'in kontrolünü eline alan Anakin, Nexu'yu Reek ile öldürdü ve Padme'yi kurtardı.



Reek

Reek, "" filmindeki hayali yaratık. Obi-Wan Kenobi, Padme Amidala ve Anakin Skywalker'ın Geonosis'teki idam törenindeki üç yaratıktan biriydi ve hedef olarak Anakin'i seçti. Anakin hızlı bir hamleyle Reek'in üstüne atlayıp onun gücüyle zincirini kopardı. Reek'in kontrolünü eline alamadı ama yaratık sakinleşince yine aynı hareketi deneyip yaratığın kontrolünü aldı. Reek ile Nexu'yu öldürüp Padme'yi kurtardı. Savaş sırasında Reek taşıdığı kişileri düşürdü. Arenada çılgınca koşan Reek, Jango Fett'in üstüne gelip onun dengesini bozarak düşmesine ve jet-takımını bozulmasına neden oldu. Bir daha Jango'nun üstüne gelen Reek'i Jango bir silahla vurarak öldürdü.



Rune Haako

Rune Haako, Star Wars'taki hayali karakterlerden biridir.

Nute Gunray'in teğmeniydi. Barışçıl gezegen Naboo'nun ele geçirilmesinde Nute Gunray'e yardım eden Haako iki Jedi Şövaleyesi Qui-Gon Jinn ve Obi-Wan Kenobi'nin Kraliçe Amidala'yı kurtarıp Anakin Skywalker ile Naboo Savaşı'nı kazanmasıyla Haako ve Gunray yargılanmaya gönderildi. Lord Sidious onlara gizlice yardım ederek Ticaret Federasyonu'nun başına tekrar getirdi ve Bağımsız Sistemler Konfederasyonu'na katıldılar. Geonosis Savaşı'nda tekrar kaçtılar ve Klon Savaşları'nın son günlerinde Grevious'un liderliğini Kont Dooku olmadığı için sorguladılar. Mustafar gezegenine kaydırılan, ayrılıkçı liderleri Sidious'un yeni çırağı Darth Vader katletti. "Haako", toplantı odasında ayağı kayıp düştüğünde Vader'a kendini öldürmemesi için yalvardı ama Vader onu ışın kılıcıyla öldürdü.


Jean-Paul Sartre

Jean-Paul Sartre (tam adı: Jean-Paul Charles Aymard Sartre) (21 Haziran 1905, Paris - 15 Nisan 1980, Paris), ünlü Fransız yazar ve düşünür. Felsefi içerikli romanlarının yanı sıra her yönüyle kendine özgü olarak geliştirdiği Varoluşçu felsefesiyle de yer etmiş; bunların yanında varoluşçu Marksizm şekillendirmesi ve siyasetteki etkinlikleriyle 20. yüzyıl'a damgasını vuran düşünürlerden biri olmuştur. Sartre, bir anlatıcı, denemeci, romancı, filozof ve eylemci olarak yalnızca Fransız aydınlarının temsilcisi olmakla kalmamış, özgün bir entelektüel tanımlamasının da temsilcisi olmuştur.

Babasını ufak yaşta yitiren Sartre, annesinin ailesinin yanında büyüdü. Olgunluk sınavını Louis-le-Grand Lisesi'nde verdi. Daha sonraki eğitimini Ecole Normale Supérieure' de, İsviçre'deki Fribourg Üniversitesi'nde ve Berlin'deki Fransız Enstitüsü'nde sürdürdü. Çeşitli liselerde öğretmenlik yaptı ve 1928'de Simone de Beauvoir' la tanıştı.

1939 yılında II. Dünya Savaşı başlayınca Fransız ordusuna meteorolog olarak hizmet vermeye başladı. 1940 yılında Almanlar tarafından yakalanıp 9 aylığına hapse atılmasının sonrasında Direniş hareketine katıldı. Sinekler adlı ünlü oyunu bu koşullarda yazıldı ve sahnelendi. Aynı şekilde, Varlık ve Hiçlik adlı kendi felsefesini açıkladığı ünlü yapıtı da bu sırada yazıldı (1943).

1945 yılında öğretmenliği bıraktı ve "Les Temps Modernes" adlı edebi-politik dergiyi çıkarmaya başladı. Kitaplarının neredeyse tümü edebi ve politik sorunları işleyen kuramsal metinler olarak şekillendi. Sartre, savaş sonrası dönemde ise özellikle politik etkinlikleriyle öne çıkmaya başladı. Soğuk savaş dönemi boyunca birçok eleştirisine rağmen Sovyetler Birliği'ni desteklemiş, Fransa'nın Cezayir'e karşı yürüttüğü savaşa karşı çıkmıştır. Çıkardığı dergi, bu bağlamda yoğun bir etkinlik göstermiştir.

Sartre, hep sol politik görüşe yakın olmuştur. 1956 yılında Macaristan'ın Sovyetler Birliği tarafından işgal edilmesine kadar Fransız Komünist Partisi'ni (PCF) desteklemiş, ardından desteğini çekmiştir. Ardından Fransız Komünist Partisi'nin Sovyetler Birliği Komünist Partisi'nden daha bağımsız politikalar izleyebilmesine dolaylı katkısı olmuştur. 1960'ların sonlarında Sartre, kurulu komünist partileri reddettiği için Maocuları destekledi. Sartre daha sonra Maocularla ittifak halinde olduğunu reddetmiş ve Mayıs olaylarından sonra "Eğer biri tüm kitaplarımı yeniden okursa, benim hiç değişmediğimi, hep anarşist olarak kaldığımı anlayacaktır." demiştir. Bundan sonra kendisinin anarşist olarak tanıtılmasını uygun karşılamıştır.

Sartre, 1964 yılında kendisine verilmek istenen Nobel Edebiyat Ödülünü geri çevirmiştir. Bunun hem yapıtlarına hem de politik konumuna zarar vereceğini düşünmüştür. "121'ler Manifestosu" olarak bilinen bildirgeyi imzalamış ve 1961-1962 yılındaki büyük gösterilere katılmıştır. Ayrıca, 1966-67 yılları arasında Vietnam Savaşı'nda meydana gelen katliamları sorgulamak üzere kurulmuş olan Russell Mahkemesi'nin de başkanlığını yapmıştır. Politik etkinlikleri giderek yoğunlaşmış ve kendi iç-dönüşümleriyle birlikte şekillenmiştir. 1968 olayları Sartre'ın kendi fikirlerini ve geleneksel entelektüel konumlarını da sorguladığı bir dönem olmuştur. Sovyetler' in Prag'a müdahalesinin ve Fransa'daki öğrenci hareketlerinin üzerine, teorik politik alanı yeniden değerlendirmeye başlamış, 1973'te Liberation' u kurmuştur.

1974 yılında Sartre'ın gözleri büyük oranda görmez oldu. Bu nedenle politik etkinlikleri yavaşladı, ancak her zaman yine de Batı'nın Doğu üzerindeki baskılarına karşı etkinliklerde bulundu ve insan hakları konusunda her zaman duyarlı oldu. Bu tutumuyla, Aydınların yeri ve rolü konusunda hem teorik hem de pratik bir örnek oluşturdu.

Öte yandan siyasal aktifliğinin onun edebi ve felsefi yönünü gölgelediği söylenemez. Sartre her şeyden önce kendisinden iyi bir edebiyatçı ve yetkin bir filozof olarak söz ettirmeyi başardı. 15 Nisan 1980'de Paris'te öldüğünde geride felsefe ve edebiyat açısından büyük değerde metinler bıraktı. Kendi varoluşçu felsefesini işlediği yapıtları başlıca; Özgürlüğün Yolları, Bulantı, Gizli Oturum, Kirli Eller, Sözcükler, Duvar olarak belirtilebilir.

Varoluşçuluk, esas olarak 17. yüzyıldan beri var olmakla birlikte, gerçek ününü Sartre ile birlikte kazanmıştır. 20. yüzyılda, Martin Heidegger gibi kendine özgü ve yetkin varoluşçu filozoflar söz konusu olmakla birlikte, bir felsefe olarak varoluşçuluk asıl etkisini Albert Camus ve özellikle de Sartre ile birlikte göstermiştir. Sartre, varoluşçu felsefenin hem "felsefi" hem de "siyasal" alandaki taşıyıcısı, uygulayıcısı olmakla bir entelektüel ve filozof olarak ayrı bir yer edinmiştir.

Varoluşçuluğun, geriye doğru gidildiğinde Blaise Pascal'a kadar uzayan bir geçmişe sahip olduğu görülür; bu elbette belli bir şekilde anlaşılan varoluşçuluk anlamında bir felsefe eğilimidir, bunun yanı sıra varoluşçuluğun argümanlarının bir kısmı, nüve halinde ya da perspektif düzleminde de olsa çok daha öncelerde, örneğin Sokrates felsefesinde, kutsal metinlerde vb. de bulunmaktadır. Ama felsefe tarihi incelemelerinde bir felsefe eğilimi olarak Varoluşçuluğu Pascal ile birlikte ele alıp değerlendirmek yaygın bir tutumdur.

Daha sonraları, Soren Kierkegaard varoluşçuluğun anlaşılmasına tam olarak belli bir şekil verir. Buna göre dünyadaki insanın varoluşu bir problematiktir ve felsefenin soruşturulması bunun üzerine yürütülmelidir. İsa, modern varoluşçuluğun kurucusu olarak kabul edilir. Varoluşçuluk öyle ki hem edebiyat alanında hem de felsefe alanında etkili olmuş ve çeşitli şekillerde temsilcilerini bulmuştur. Friedrich Nietzsche, Martin Heidegger, Albert Camus, Dostoyevski varoluşçuluk dendiğinde akla gelen ve modern varoluşçuluğun temsilcileri olarak incelenen isimlerdir.

Sartre'ın, varoluşçuluğunda ilk olarak görülen, insanın "önceden-tanımlanmamış" bir varlık olarak ele alınmasıdır. İnsan kendi yaşamını ya da tanımını kendi kararlarıyla verecektir. İnsanın içinde bulunduğu koşullar içinde yaptığı tercihleri onun kim olacağını ve ne olacağını belirler. Bu, "varoluş özden önce gelir" sözünün anlamıdır. İnsan önceden-zaten-belirlenmiş bir "öze" sahip değildir, daha çok o özünü kendi eyleyişleriyle gerçekleştirecek, yani varoluşunu şekillendirerek özünü ortaya koyacaktır. Kahraman ya da alçak olmak, insanın kendi yaptıklarıyla ilgili bir sonuçtur. Bu anlamda varoluşçu felsefede insanın etik bir varlık olarak şekillendirildiği, ama bunun da siyasalı yadsımayan bir etik olduğu görülür. İnsan belirli bir bütünlüğün içine doğmuştur, burada belirli bağımlılıkları vardır ve yaşamı boyunca bu bağımlılıklar içinde bazı kararlar vermek zorundadır. İşte "bu kararlar" insanın varoluşunun gerçekleştirilmesidir. Bu anlamda Sartre varoluşçuluğu genelde sanıldığının aksine ve varoluşçu edebi metinlerde görülen karamsarlığa rağmen "iyimser bir felsefe" olarak değerlendirir. Bu felsefede özgürlük ve bağımlılık arasında tuhaf bir ilişki kurulur, öyle ki, Sartre; "insan kendi özgürlüğüne mahkum edilmiştir" der. Sartre'a göre insan kendi kararlarıyla ve tercihleriyle özgürlügünü gerçekleştirmek zorundadır.

Öte yandan varoluşçuluk belirtildiği gibi iyimser bir felsefedir ve özünde hümanisttir. Hümanizm Sartre'ın felsefesinde önemli bir yöndür. 20. yüzyılın ikinci yarısı özellikle Hümanizmin kuramsal ve felsefi olarak reddedilmesi ve eleştirilmesi olarak ortaya çıkmış olmasına ve bunların çoğunluğunun Fransa kaynaklı olmalarına rağmen, Sartre ısrarla, kendi felsefi konumunu ifade etmek için özgül bir şekilde anladığı anlamda hümanizmi vurgular. Sartre Varoluşçuluk Hümanizmdir der ve bu isimde felsefi bir çalışması vardır.

Bulantı, Sartre'ın aynı adlı kitabı olmasının yanı sıra, terim olarak da Sartre'ın varoluşçu felsefesini ifade etmektedir. Dünyanın kendinde varlığı ("kendinde şey"), insana bulantı duygusu verir; çünkü gerçeklik, yani varlıklar ne iseler o olarak orada öylece ve anlamsız bir şekilde dururlar. Bilinç ise, "kendi-için-şey"dir, ve o hiçlikle ortaya konur. Sartre, felsefi olarak "Varlık ve Hiçlik" kitabında bu noktaları açıklar. Daha sonra da Bulantı romanında edebi bir metin olarak konuyu somut biçimde değerlendirir.

Bulantı romanının kahramanı Antoine Roquentin'dir. İlk kez yerde gördüğü bir taş parçasını eğilip almak istediğinde bunu yapamadığını fark eder; çünkü bu anda varoluşun saçmalığına karşı bir bulantı duymaya başlar, varlıkların varoluşuna, doluluğuna karşı duyulan bir bulantı. Bu dünyanın özündeki "kendinde" anlamsız varlığı karşısında duyulan bir bulantı'dır. Sartre'a göre hissedilen bu bulantı hissi, kişinin varlıkların kendiliğinden varoluşlarının doğurduğu anlamsızlıktan sıyrılmasını sağlar ve onu bilinçli bir varlık olma konumuna getirir.

Sartre'a göre Marksizm esas itibarıyla varoluşçu bir mantıkla değerlendirilebilir ve değerlendirilmelidir. Marksizm, yapısalcılık gibi kuramcı eğilimlerin iddialarının aksine özünde Hümanisttir; "Marksizm hümanizmdir", der Sartre.

Diyalektik Aklın Eleştirisi'nde Sartre, varoluşçulukla Marksizmi karşılaştırarak değerlendirir ve Marksizmin, "çağımızın aşılmaz bir felsefi ufku olduğu" saptamasını yapar. Sartre'a göre; bir Descartes ve Locke dönemi, bir Kant ve Hegel dönemi, ve son olarak bir Marx dönemi söz konusudur. Bu temsilcilerin hepsi, bütün bir kültürün tarihsel ufkunu temsil ederler ve Marx bunların en yetkinleşmiş halidir. Tarihsel bir perspektif olarak Marksizmi kesin bir şekilde önerir ve "insanlık tarihinin tek geçerli yorumu"nun Marksizm ya da Diyalektik Materyalizm olduğunu söyler. "Hiç olmazsa zamanımız için" der Sartre, "marksizm aşılamazdır".

Sartre, bir aydın ya da entelektüel olarak her zaman çok özel bir konumda durmuş, her zaman bu aydın konumu üzerinden tartışmalar yürütülmesine vesile olmuştur. Hem savunduğu hem de uyguladığı "aydın tavrı", Sartre'ı entelektüeller arasında özel bir konumda tutar. Öyle ki, Sartre, hem tamamen özgürlükçü ve bağımsız bir konumda bulunup hem de sıkı bağlanımları gerektiren pek çok politik tavrı, tereddüte ya da çelişkilere düşmeksizin sergileyebilmiş ve zamanının bütün sorunları konusunda neredeyse aktif bir tavır sergileyebilmiştir.

Bu bakımdan Sartre için, "çağının tanığı ve vicdanı" diye söz edilmesi yanlış olmaz. Sartre'ı Sartre yapan yalnızca felsefi çalışmalarının yetkinliği ve özgül varoluşçu kuramının ilgi çekiciliği değil, aynı zamanda sergilediği aktif aydın tavrıdır. Sartre, bu noktada "kuram ve eylem adamı" niteliklerini birleştirmiş durumdadır.

Sartre'ın anladığı ve savunduğu anlamda aydın, ister eylem alanında ister yazı masasında olsun, esasta aydını aydın yapan nitelik, yaşadığı zamanın dünyasına sırt çevirmeyen, bu dönemin gerçekliklerinden ve çelişkilerinden kaçınmayan, aksine tutumunu ve eylemini bu gerçeklikler ve çıkmazlardan hareketle oluşturup belirleyen tavırdır.

Bu anlamda Sartre'ın bir bütün yaşam doğrultusu bu bakışın doğrulanmasıdır. Dolayısıyla da, Sartre'ın sergilediği aydın tavrı ve kişiliği, varoluşçuluğun edebiyattaki yetkin temsilcisi olarak kabul edilen Dostoyevski'nin sözünü onaylar niteliktedir; "Her insan herkes karşısında her şeyden sorumludur." Bu söz Sartre'ın anladığı ve örneğini sergilediği anlamda aydının tavrının da iyi bir açıklanmasıdır.





Kata

Kata, tek ya da eşli olarak yapılan, detaylı olarak düzenlenmiş hareketler dizisi anlamına gelen Japonca bir sözcüktür. Kata sözcüğü, dövüş sanatları, geleneksel Japon tiyatrosu Kabuki ve geleneksel çay seremonisine kadar birçok Japon kültürü öğesinde kullanım alanı bulmuştur. Kata, aikido, iaido, judo, jujutsu, kendo ve karate gibi tüm Japonya ve Okinawa kökenli dövüş sanatlarında kullanılır. Taiciçüen ve taekwondo gibi diğer sporlarda da, Kata yerine Çince ya da Korece isimlerle aynı tür eğitim yapılır.

Her savaş sanatında Kata eğitiminin çalışmasının yoğunluğu değişir. İaidoda tek başına çalışılan katalar, çalışmanın neredeyse tamamını oluştururken, judoda bir eş gerektiren katalar, sadece dan sınavları için çalışılır.

Kenjutsu eğitimin ilk seviyelerinde, katalar çok yavaş yapılırken, üst seviyelerde yüksek hızların çalışma arkadaşlarına zarar vermesi ancak sporcunun yüksek dikkati ve hassas hareketleri ile önlenebilir. Bu çalışmanın ana amacı, zamanlama ve uzaklıkların sporcu tarafından sezgisel olarak kavranabilir oluncaya kadar tekrar edilmesidir.

Birçok dövüş sporu karşılaşmasında Kata dalında yarışmalar yapılır. Hakemler tarafından puanlamada değer verilenler, stilin tekniğini ön plana çıkarmak, denge, zamanlama ve sanal dövüşün gerçekçi görünmesidir.

Karate eğitiminde kullanılan kata, yürüyerek ve kendi etrafında dönerek çeşitli yönlere, ortalama 20 ila 70 arası tekniğin uygulandığı, karate vuruş ve bloklarını çok tekrar yaparak kusursuz hale getirmek amacı ile yapılan bir çalışmadır. Her stilin küçük ya da büyük farklılıklarla çalıştığı yaklaşık olarak 100 kata bilinmektedir. Bazen katalar; 54 adım anlamına gelen "gojushiho katası" gibi içerdikleri teknik sayısına göre adlandırılırlar. Bazen de teknik sayıları ve kata isimleri, Budizm'deki inanışlara gönderme yapar.

Genel olarak tüm karate stillerinde kata eğitimi, çok basit temel tekniklerin, duruşların ve yürüyüşlerin çalışıldığı birkaç temel kata ile başlar. Alt seviyedeki öğrenci, daha ileri teknikleri öğrenebilmek için önce bu temel katalarda usta olmalıdır. Dojolarda yapılan kemer sınavlarında öğrenciden, ilk öğrendiği katadan itibaren tüm kataları başarı ile yapması beklenir. Ancak siyah kemer anlamına gelen 1. dan sınavında öğrencinin gözle görülür biçimde sert teknikler yapması ve dengesinin sarsılmaz olduğunu göstermesi beklenir.


FC Steaua București

FC Steaua Bucureşti, Romanya'nın güneybatısındaki Ghencea'de bulunan bir profesyonel futbol kulübüdür. Avrupa'daki uluslararası turnuvalarda en başarılı Rumen takımı olan FC Steaua Bucureşti, aynı zamanda Romanya 1. Ligi'nde 24 şampiyonluk elde etti. 1986 Şampiyon Kulüpler Kupası finalinde FC Barcelona takımını yenerek bu kupayı kazanan ilk Doğu Avrupa futbol takımı oldu. Kulüp tarihte ayrıca Romanya Ordusu'nun spor kulübü olarak da bilinir. Ancak 1998 yılında futbol departmanı buradan ayrıldı.








Ali Paşa

Ali Paşa adı tarihte birden fazla kişi için kullanılmıştır. Bunlar;



Ali Rıza Paşa (Van valisi)

Ali Paşa, Osmanlı Devleti'nin Van İlbayı (valisi) idi. 1908'de Ermeni komitacılardan Alev Başyan tarafından Batum iskelesinde öldürülmüştür.

Ali Paşa, kendi yardımcılığına Ohannes Ferit Boyacıyan’ı, Gevaş kaymakamlığına ise onun kardeşi olan Armanak Efendiyi getiriyor. Van'da Ermeni çetecilere karşı sağladığı başarı ile Van ahalisi tarafından sevilmiş adına türkü yakılmıştır.

Cenazesi ancak 15 gün sonra Sinop'ta Seyid Bilal cami defnedildi.

(Van İlbayı (valisi) Ali 1907'de Batum'da Ermeni komitaları öldürdü.) Metin Latin harfleriyle yazıldığından tarih yanlış yazılmıştır.



Courtney Love

Courtney Michelle Love (d. 9 Temmuz 1964), Amerikalı müzisyen ve oyuncu.

San Francisco'da doğan sanatçının beş yaşında iken annesi babası ayrılmıştır. 16 yaşında kendi başına yaşamaya başlamış ve dünyanın çeşitli yerlerinde "(Portland, Japonya, Tayvan, Guam ve Alaska)" striptiz yaparak hayatıni kazanmıştır. 1987'de Alex Cox'un "Straight To Hell" fiminde rol aldı ve müziğe kesin dönüş yaptı. 1991'de grubu "Hole" ilk albümü "Pretty on the inside"'ı çıkardı.

Kurt Cobain ile 1989'da bir konserde tanışmış, 1991 gibi ilişkileri başlamış ve 24 Şubat 1992'de Nirvana'nın Avustralya turu öncesi Hawaii'de Waikiki Plajı'nda evlenmişlerdir. Aynı yılın Ağustos 18'inde kızları Frances Bean doğdu. Nirvana'dan evvel anlaşma yaptığı Geffen Records'la, başarılı "Live through this" albümünün çıkmasından 4 gün önce, 5 Nisan 1994'te kocası Kurt Cobain intihar etti. Kurt'ün ölümünün sebebinin Courtney olduğu birçok Nirvana hayranı tarafından öne sürülüyor.

1994 yılı Nisan ayında av tüfeğiyle kendini vurarak intihar eden Kurt Cobain, ölümünün ardından pek çok soru işareti bırakmıştır. Cobain'in uyuşturucu bağımlılığı bir gerçek olsa da ölümünün ardından eşi Courtney Love'ı da kuşku ardında bırakan bazı komplo teorileri gündeme gelmiştir. Bunlardan en çok bilineni Cobain'in kanında bir insanı öldürmeye yetecek dozdan çok daha yüksek miktarda eroin bulunmasıdır. Cobain öldürücü dozun üç katı eroin ve pompalı tüfekle ağzına ateş edilmiş bir şekilde bulundu. Bunları kendi kendine yapması mümkün değildi. Bıraktığı veda mektubunun sonunda Courtney Love'un el yazısı ile yazdığı yazılar bulunmuştur. Konu aydınlığa kavuşmuş değildir.

Bu dönemden sonra medyanın ilgisini çeken Courtney Love birçok filmde oynadı. Kalabalık bir sevgili listesi oldu; bazıları Smashing Pumpkins'den Billy Corgan, Faith No More'dan Roddy Bottum'dır.


Şeyh Said İsyanı

Şeyh Said İsyanı (Dönemin adıyla: Genç Hâdisesi, Şubat - Nisan 1925), Güneydoğu Anadolu'da merkezi yönetime karşı girişilen geniş çaplı Kürt ve Zaza aşiretlerin destek verdiği Hilâfet taraftarı ayaklanma.

Şeyh Said'e bağlı kişilerin Diyarbakır'ın Eğil nahiyesine bağlı Piran köyünde (Diyarbakır ilçesi Dicle) arama yapan bir jandarma müfrezesiyle çatışmaya girmeleri (13 Şubat 1925), kısa sürede genişleyecek yaygın bir ayaklanmanın kıvılcımını oluşturdu.

Genç vilayetinin kazası Darahini'yi basarak (16 Şubat) valiyi ve öteki görevlileri esir alan Şeyh Said, halkı İslam dini adına ayaklanmaya çağıran bir bildiriyle hareketi tek bir merkez altında toplamaya çalıştı. Bu bildiride 'din uğruna savaşanların lideri' anlamına gelen mührünü kullandı ve herkesi din uğruna savaşa çağırdı. Başlangıçta isyan İslam şeriatının tesisi adına başlatılmış ise de sonradan Kürt istiklâl hareketine çevrilmiştir.

Mistan, Botan ve Mıhellemiler aşiretlerinin desteğini aldıktan sonra Genç ve Çapakçur (bugün Bingöl) üzerinden Diyarbakır'a yöneldi. Maden, Siverek ve Ergani'yi ele geçirdi. Şeyh Abdullah'ın yönettiği başka bir ayaklanma kolu da Varto üzerinden Muş'a doğru harekete geçti. Varto'yu ele geçiren isyancılar, Muş'a ilerledilerse de halktan toplanan yardımcı kuvvetlerle Murat Köprüsü civarında mağlup edilip, Varto'ya geri çekilmeleri sağlandı. 21 Şubat'ta gelişmeler üzerine hükümet doğu vilayetlerinde sıkıyönetim ilan etti. 23 Şubat'ta ayaklanmacıların üzerine gönderilen ordu birlikleri Kış Ovası'nda Şeyh Said kuvvetleri karşısında tutunamayarak Diyarbakır'a çekilmek zorunda kaldı. Ertesi gün Elâzığ'a giren Gökdereli Şeyh Şerif yönetimindeki başka bir ayaklanma kolu kenti kısa süre de olsa denetim altına aldı. Elâzığ birkaç gün boyunca isyancılar tarafından yağmalandı.

Mart başında Şeyh Said'in emrindeki yaklaşık 10.000 kişilik bir kuvvet Diyarbakır'a saldırdı ve kuşatma altına aldı. Kuşatanlar takviye alıyordu ve kuşatma Şeyh Said tarafından bizzat yönetiliyordu. Mürsel Paşa komutasındaki garnizon günlerce süren saldırıları geri püskürtmeyi başardı. Fakat bir gece bir grup şehrin Kürt sakinlerinin yardımıyla Diyarbakır içine girebilmeyi başardı. Bunların varlıkları garnizon tarafından fark edildi. 7-8 Mart arası süren ağır bir çarpışma sonrası şehre sızan grup bozguna uğratıldı ve sadece birkaçı kaçabildi. Kuşatma'nın başarısız olduğunu gören Şeyh Said, kuşatmayı kaldırdı ve adamlarını Diyarbakır'dan çekti.
Şeyh Said’in isyanından önce İstiklal Harbi’nin önde gelen Paşaları, M. Kemal hükümetinin din aleyhtarı ve totaliter (baskıcı) siyasetinden kaygılanmış, ve bu nedenle 17 Kasım 1924’te, Cumhuriyet tarihinin ilk muhalif partisi olan Terakkiperver Cumhuriyet Fırkası (TCF)’nın kuruluşunu ilan etmişlerdi.
M. Kemal’in icraatlarının dinin aleyhinde olduğu yönünde genel bir görüş birliği vardı. Genel Başkanlığını Kazım Karabekir’in yaptığı TCF’nin tüzüğüne, “Madde: 6, Fırka (parti), dinî düşünce ve inançlara hürmetkardır” şeklinde bir ibare konmuştu. TCF yetkililerinden Fethi Bey; “Terakkiperverler dindardır. Halk Fırkası dini batırıyor. Biz dini kurtaracağız ve muhafaza edeceğiz”

Şeyh Said hadisesinden iki hafta önce, 1925 Ocak ayı sonlarında, Terakkiperver Cumhuriyet Fırkası Erzurum Milletvekili Ziyaeddin Efendi, TBMM kürsüsünde, iktidardaki CHF’nin icraatlarına ağır eleştiriler yönelterek; “Yeniliğin isret (içki içme), dans, plaj sefasından başka bir şey ifade etmediğini, fuhuşun arttığını, Müslüman kadınların edeplerini kaybetme yolunda olduklarını, sarhoşluğun himaye, hatta teşvik olunduğunu, en önemlisi dinî duyguların rencide edildiğini, yeni rejimin sadece ahlaksızlık getirdiğini, rezil bir yönetimin memleketi çamurların içine sürüklediğini” ilan ediyordu.

Şeyh Said, 13 Şubat 1925 Cuma günü, Piran camisinde verdiği vaazda halka şöyle sesleniyordu:

“Medreseler kapatıldı. Din ve Vakıflar Bakanlığı kaldırıldı ve din mektepleri Millî Eğitim’e bağlandı. Gazetelerde birtakım dinsiz yazarlar dine hakaret etmeye, Peygamberimize dil uzatmaya cüret ediyorlar. Ben bugün elimden gelse, bizzat dövüşmeye başlar ve dinin yükseltilmesine gayret ederim.”

Şeyh Said bu arada, “Emir’ül Mücahidin Muhammed Said El-Nakşibendi” imzasıyla halka yönelik çeşitli beyannameler yayınladı. Ayrıca, direnişe destek vermeleri için Alevi Zaza aşiret reisleri, Kürt bey, ağa ve aşiret reisleri ile Ergani’deki Türk bey ve ağalarına da aynı imza ile mektuplar gönderdi ve onları Kemalist yönetime karşı ortak mücadeleye davet ederek yardım istedi. Yayınlanan beyannamelerden birinde,

“Kurulduğu günden beri din-i mübini Ahmedi’nin [İslam] temellerini yıkmaya çalışan Türk Cumhuriyeti Reisi M. Kemal ve arkadaşlarının, Kur’an’ın ahkamına aykırı hareket ederek, Allah ve Peygamberi inkar ettikleri ve Halife-i İslam’ı sürdükleri için, gayri meşru olan bu idarenin yıkılmasının bütün İslamlar üzerinde farz olduğu, Cumhuriyetin başında bulunanların ve Cumhuriyete tabi olanların mal ve canlarının şeriat-ı garrayı Ahmediyye’ye [Muhammed'in şeriatına] göre helal olduğu…” hususlarına yer veriliyordu.

Şeyh Said, Varto’daki Alevi Zaza olan Hormek aşireti reisleri Halil, Veli ve Haydar Ağalara gönderdiği mektupta da söyle yazıyordu:

“Din-i mübini Ahmedi’yi, kafir olan M. Kemal’in yedi zulmünden tahlis etmek (kurtarmak) gazası niyetiyle susar’a hareket edildi. Bu gaza ve cihadın mezhep ve tarikat tefrik edilmeden, ‘Lailahe illallah Muhammedün Resulüllah’ diyen bütün İslam muvahhidleri üzerinde farz olduğundan, büyük bir gayret ve secaat sahibi olan Müslüman aşiretinizin de şeriat-ı garrayı Ahmediyye’ye ve bu cihad-ı ekbere itba’ edeceğinize itimadım berkemaldir. Ya eyyühel-ensar, dinimizi ve namusumuzu bu mülhidlerin(imansızların) elinden kurtaralım, size istediğiniz yerleri verelim. Bu dinsiz hükümet bizi de kendisi gibi dinsiz yapacaktır. Bunlarla cihad farzdır.”

Öte yandan, Dersim Mebusu ve Alevi Zaza olan Hasan Hayri Efendi, Şeyh Said’in Elaziz Cephesi Kumandanı olarak görevlendirdiği Şeyh Şerif ile dayanışma içerisine girdi. Elaziz’de Şeyh Şerif ile birlikte hazırladığı ortak bir mektup, 06 Mart 1925’te Dersim’deki tüm aşiret reislerine gönderildi.

Şeyh Said’in beyanname ve mektuplarında da benzer görüşler yer almaktadır. “Kürt” isminin dahi geçmediği söz konusu mektup ve beyannameler, direnişi sahiplenmek isteyen Kürt siyasi çevrelerince ileri sürülen “Şeyh Said Kürtlük ve Kürdistan için ayaklandı” yönündeki iddiaları tümüyle çürütmektedir.

Şeyh Said İsyanı'ndan 66 yıl sonra, Kürt örgütü PKK’nın yayın organı olan "Berxwedan" gazetesi, konuyu sayfalarına şöyle taşımıştır:

"Nihayet üç ay süren Zaza direnişi, Kürt destekli Türk birliklerince kontrol altına alınarak kanlı bir şekilde bastırıldı, binlerce Zaza insanı yaşamını yitirdi, yüzlerce Zaza köyü yakıldı, pek çok aile de Batı Anadolu illerine sürgün edildi. Bu arada, devlet güçlerine destek veren ve vermeyen Kürt bey, ağa ve aşiret reislerinden birçokları da aileleri ile birlikte Batı Anadolu’ya sürgün edilmekten kurtulamadı."
Olayın başlangıcında Mustafa Kemal (Atatürk) Paşa ciddiyeti anlayıp Heybeliada'da rahatsızlığı nedeniyle dinlenen İsmet (İnönü) Paşa'yı acilen Ankara'ya çağırdı. İsmet Paşa ve ailesini bizzat Ankara Garı'nda karşılayan Mustafa Kemal Paşa, olayları anlatmak için onu Çankaya'ya götürdü. Çankaya'da, İsmet Paşa'ya "Doğuda din elden gidiyor bahanesiyle İngiliz destekli provokatif ama ciddi bir ayaklanmanın başladığını" söyledi. İsmet Paşa'nın Ankara'ya gelmesi dedikoduların başlamasına neden oldu. Ali Fethi (Okyar) Bey'in görevden ayrılacağı, yeni hükümeti İsmet İnönü'nün kuracağı ve önlemleri onun alacağı konuşulmaya başlanmıştı. Ayrıca Ali Fethi Bey ile İsmet Paşa'nın arası açıktı. Ali Fethi Bey olayı isyan olarak tanımlamamıştı ve sıkıyönetimle durdurulacağına inanıyordu. Ancak, olayların hızla tırmanması karşısında Başbakan Ali Fethi Bey'in istifasını isteyen Mustafa Kemal Paşa, 3 Mart'ta İsmet Paşa'yı yeni bir hükümet kurmakla görevlendirdi. Bir gün sonra TBMM hemen Takrir-i Sükun Kanunu'nu kabul ederek hükümete olağanüstü hal yetkileri tanıdı. Ayaklanmayla ilgili yayınlara konan yasak daha sonra başka önlemleri de kapsayacak biçimde genişletildi. Ayrıca Ankara ve Diyarbakır'da İstiklal Mahkemeleri kurulması kararlaştırıldı. Bu sırada Diyarbakır'ı kuşatma altına alan Şeyh Said kuvvetleri, hükümet kuvvetleri tarafından püskürtülerek geri çekilmeye başladı. Geniş çaplı bir sevkıyatın ardından toplu saldırıya geçen (26 Mart) ve bir bastırma harekatıyla ayaklananların çoğunu teslime zorlayan askeri birlikler, İran'a geçmeye hazırlanan ayaklanma önderlerini Boğlan'da (bugün Solhan) sıkıştırdı. Şeyh Şerif ve yanındaki bazı aşiret reisleri Palu'da yakalanırken, Şeyh Said de Varto yakınlarında yakın bir akrabasının ihbarıyla Carpuh Köprüsü'nde ele geçirildi (15 Nisan 1925).

Ayaklanmayı destekleyen eski Şuray-ı devlet reislerinden Kürt Teali Cemiyeti reisi Seyit Abdülkadir ve 12 arkadaşı İstanbul'da tutuklanarak yargılanmak üzere Diyarbakır'a getirildiler. Yargılanma sonucunda Seyit Abdülkadir ve 5 arkadaşı ölüme mahkûm olarak, idam edildiler (27 Mayıs 1925).

Diyarbakır'daki Şark İstiklal Mahkemesi Şeyh Said ve 47 ayaklanma yöneticisi hakkında da ölüm cezası verdi (28 Haziran). Cezalar, başta Şeyh Said olmak üzere, ertesi gün infaz edildi.

Bu isyanın çıkmasında Lozan Barış Konferansı sırasında, İngiltere ile üzerinde anlaşmaya varılamayan Musul sorununun etkisi olduğu gösteren çokça belge ve beyan da vardır. Mustafa Kemal Paşa daha zaferden hemen sonra, Lozan konferansı sürerken 14 Ocak 1923’te Eskişehir’de yaptığı konuşmada, Musul-Kerkük sorununa değinirken, bu soruna bağlı olarak Kürt devleti konusunu da ele almış ve şunları söylemişti: “Musul-Kerkük kadar önemli olan ikinci konu, Kürtlük sorunudur. İngilizler orada (Kuzey Irak’ta y.n.) bir Kürt devleti kurmak istiyorlar. Bunu yaparlarsa, bu düşünce bizim sınırlarımız içindeki Kürtlere de yayılır. Bunu engellemek için sınırı güneyden geçirmek gerekir.” . Lozan sırasında ve sonrasında İngiliz sözcüleri bunu çağrıştıracak yorumlarda bulunmuşlardır. İngiltere’nin İstanbul Büyükelçilik görevlisi Kidston, 28 Kasım 1919’da Londra’ya gönderdiği raporda, “Kürtlere ne kadar güvenmesek de, onları kullanmamız çıkarlarımız gereğidir” diyordu. İngiltere Başbakanı Lloyd George ise, 19 Mayıs 1920’de San Remo’da yapılan Konferans’ta “Kürtlerin arkalarında büyük bir devlet olmadıkça varlıklarını sürdüremezler” diyor, bölgeye yönelik İngiliz politikası için şunları söylüyordu: “Türk yönetimine alışmış olan Kürtlerin tümüne yeni bir koruyucu kabul ettirilmesi güç olacaktır.. İngiliz çıkarlarını, dağlık kesimlerinde Kürtlerin yaşadığı Musul ve içinde bulunduğu Güney Kürdistan ilgilendirmektedir. Musul bölgesinin, öteki bölümlerinden ayrılarak yeni bağımsız bir Kürdistan Devleti’ne bağlanabileceği düşünülmektedir.. Ancak bu konuyu anlaşma yoluyla çözmek çok güç olacaktır.”

Lozan konferansında Musul konusunun İngiltere ve Türkiye arasında ikili görüşmeler ile halledilmesi, bu gerçekleşmezse de konunun Milletler Cemiyetine götürülmesine karar verilmişti. 19 Mayıs 1924 de İstanbul'da yapılan görüşmelerde sonuç alınamamış ve İngiltere meseleyi 6 Ağustos 1924 de Milletler Cemiyetine götürmüştür. Şeyh Sait ayaklanması, İngiliz işgal güçlerinin Kuzey Irak’ta sıkıyönetim ilan ettiği, subay izinlerini kaldırdığı, birliklerini Musul’a taşıdıkları günlerde ortaya çıktı. O günlerde, Sömürgeler Bakanı Musul’a dek giderek denetlemelerde bulunuyor ve güçlü bir İngiliz donanması Basra’ya hareket ediyordu. İsyanın bastırılmasından bir ay sonra da 5 haziran 1926 da imzalanan Ankara Antlaşması ile Musul İngilizlerin manda yönetimimi altındaki Irak'a bırakılmıştır.

Şeyh Said Ayaklanması'nın bastırılması Cumhuriyet yönetiminin Doğu Anadolu ve Güney Doğu Anadolu'da denetimi sağlamasında önemli bir dönüm noktası oldu. Öte yandan ayaklanmayla ortaya çıkan gelişmeler, bir süre önce çok partili yaşama geçiş yönünde atılan adımların kesintiye uğramasına yol açtı. Ayaklanmaya karıştığı gerekçesiyle hakkında soruşturma açılan Terakkiperver Cumhuriyet Fırkası, çok geçmeden hükümet kararnamesiyle kapatıldı.




Real Betis

Real Betis Balompie İspanya'nın Sevilla kentinde 1907'de kurulan futbol kulübüdür. La Liga'da mücadele eden ekip yeşil-beyaz renklere sahiptir. Maçlarını Benito Villamarin Stadı'nda oynarlar. Köklü bir geçmişe sahiptir, ama 2008-09 sezonunda son maçını kazanamayarak 18. olunca küme düşmüştür.

Segunda División'da geçirdiği ikinci sezonda ligi ilk sırada tamamlayarak 2011-2012 sezonunda yeniden La Liga'ya yükseldi. 3 sezon La Liga'da mücadele ettikten sonra 2013-2014 sezonunu sonuncu tamamlayarak tekrar ikinci lige düştü. İkinci ligdeki ilk senesinde sezonu birinci bitirince La Liga'ya geri döndü. Real Betis 2017-2018 La Liga sezonunda başarılı bir grafik çizerek sezonu 6. sırada tamamladı ve UEFA Avrupa Ligi'ne grup aşamasından katılma hakkı kazandı.


26 Miki Roqué "(kanser nedeniyle vefat etti)" (2009-12)





Talat Paşa

Mehmed Talât (1 Eylül 1874, Edirne - 15 Mart 1921, Berlin), Osmanlı Hürriyet Cemiyeti’nin kurucu lideri ve İttihat ve Terakki’nin kurucularından ve önde gelen liderlerinden olan Osmanlı devlet adamı.

1908 ihtilâlinin hazırlanmasında önemli rol oynayan Talat Bey, 1908-1918 arasında Osmanlı Devleti siyasetine yön veren en önemli aktörlerden biri olmuştur.

Bâb-ı Âli Baskınından sonrasında Said Halim Paşa kabinesinde Dahiliye nazırlığına getirildikten sonra devletin siyasetinin en önemli belirleyicilerinden biri hâline geldi. Enver Paşa ve Cemal Paşa ile birlikte Üç Paşalar iktidarını kuran Talat Bey, Osmanlı Devleti’nin I. Dünya Savaşı’na girmesinde ve Ermeni Tehciri’nde rol oynadı.

1917 yılında sadrazamlık yaptı. Savaşın kaybedilmesinden sonra İttihat ve Terakki Cemiyeti’ni feshedip Cemal ve Enver Paşalarla birlikte ülkeyi terk etti. 1921 yılında Berlin’de, Hardenberg Caddesi’nde bir Ermeni tarafından öldürüldü.

1874 yılında Edirne’de dünyaya geldi. Babası Kırcaali’nin Çepelce köyünden Ahmet Vasıf Efendi, annesi de Kayseri Dedeler köyünden buraya göçmüş Pomak ve Türk soylu bir aileye mensup Hürmüz Hanım’dır. İlk eğitimini Vize’de gördükten sonra Edirne Askerî Rüşdiyesi’ni bitirdi.

Babasının ölümü üzerine annesi ve iki kız kardeşinin sorumluluğunu erken yaşta üstüne almak zorunda kaldı. 1898 ile 1908 arasında, Selanik Postanesinde posta memuru olarak görev yaptı. Bu posta biriminde 10 yıl hizmet ettikten sonra, Selanik Postane başkanı oldu. Memuriyeti sırasında Fransızca dersleri aldı, ayrıca Rumca da konuşabilmekteydi

Jön Türk düşüncesinden genç yaşta haberdar oldu; alt düzey bürokrat ve zabitlerden oluşan bir muhalefet örgütlenmesine katıldı. 1896’da arkadaşlarıyla beraber tutuklanan Talat Bey, üç yıl hapse mahkum edilerek Edirne Hapishanesi’ne gönderildi ve memuriyetten azledildi. Bir buçuk yıl kadar hapis yattıktan sonra 1898 yılı Şubat ayında bir irade ile diğer arkadaşlarıyla beraber affedildi; ancak Edirne’de kalmasına izin verilmeyerek Selanik’e sürüldü.

1899’da Selânik Vilâyeti Posta ve Telgraf İdaresi’nde kâtip, 1903’te başkâtip oldu ve 21 Kasım 1907 tarihinde azledilinceye kadar bu görevde kaldı. Posta idaresindeki görevi ona memleket dışındaki muhaliflerin yayınladıkları gazeteleri gizlice alıp Selanik’e getirme fırsatı verdi Selanik’te resmi işleriyle uğraşmanın dışında Selanik Hukuk Mektebi’ne devam etti.

1903’te İtalyan Obediyası’na bağlı Macedonia Risorta mason locasına girdi. Kimi kaynaklara göre aynı zamanda Bektaşî tarikatı mensubu idi ve her iki kanalı da muhalif siyasi örgütlenme için kullandı. 1903’teki İlinden ayaklanması Selânik’teki muhaliflerin de yeniden örgütlenme çabalarına vesile oldu. Muhalifler 1906 yılı Temmuzunda yeni bir örgütlenmenin gerçekleştirilmesine karar verdiler. Talat Bey ile İsmail Canbulat ve Mithat Şükrü Bey’den oluşan bir heyet, adı sonradan Osmanlı Hürriyet Cemiyeti adını alan örgütün kurulmasına karar verdi. Talat Bey, İsmail Canbolat ve Mustafa Rahmi Bey ile birlikte örgütün idaresini üstlendi. Özellikle düşük rütbeli subayların üye kaydolduğu cemiyet, merkezi Paris’te bulunan “"Osmanlı Terakkî ve İttihat Cemiyeti"” ile 17 Eylül 1907’de birleşti; “"Osmanlı Terakkî ve İttihat Cemiyeti Dâhilî Merkez-i Umûmîsi"" adını aldı. Talat Bey bu yeni teşkilâtın kâtibi olarak görevlendirildi. “"Hâricî Merkez-i Umûmî"”’de benzer bir görevi üstlenen Bahâeddin Şâkir Bey ile beraber örgütün teşkilâtlanmasını denetleyen iki kişiden biri oldu.

Bir jurnal üzerine Kasım 1907’de Posta İdaresi’ndeki görevinden azledilen Talat Bey, memuriyet hayatının bitmesi sayesinde bütün zamanını cemiyet için kullanma imkanı bulmuştur. Meşturiyet’in İlanından önce iki kere İstanbul’a giderek cemiyetin İstanbul şubesinin kurulması için çalıştı.
1908 ihtilalinden sonra örgüt “"Osmanlı İttihat ve Terakkî Cemiyeti"” adını aldı. Cemiyetin en önemli idarecilerinden biri hâline gelen Talat Bey, 1908-1918 döneminde Osmanlı Devleti’nde en önemi siyaset yapıcılardan biri oldu. Siyasi görevlerinin yanı sıra 1909 yılında kurulan Hür ve Kabul Edilmiş Masonlar Büyük Locasının ilk büyük üstadı olarak bir yıl görev yaptı.

Talat Bey, Kasım-Aralık ayları içinde yapılan 1908 seçimlerinde memleketi Edirne’den aday olmuş ve doksan oy alarak Meclis-i Mebusan’a girmiştir. Meclisin açılışında Ahmet Rıza Bey 205 oy alarak başkan seçilirken Talat Bey’de 116 oy alarak birinci reis vekili seçildi.

31 Mart İsyanı’nda isyancıların boy hedeflerinden biri hâline gelen Talat Bey, isyanın üçüncü günü Hareket Ordusuna katılmak, Meclis-i Mebusan ve Ayan azalarını toplayabilmek için Doktor Nâzım Bey’le birlikte Ayastafanos’a gitti. Yat kulübünde toplanan diğer mebusan ve ayanla birlikte padişahın “"Kanun-u Esasi"”ye sadık kaldıkça saltanat haklarının korunacağına dair sadarete çekilen telgrafa imza attı. Sultan Abdülhamit’in hal edilmesinden sonra Talat Bey, ayan ikinci başkanı Gazi Ahmet Muhtar Paşa ile birlikte Reşat Efendi’ye tahta çıktığını bildiren heyetin başkanlığını yaptı.

31 Mart hadisesinden sonra İngiltere’ye seyahate giden 17 kişilik meclis heyetine başkanlık etti. İngiltere’de resmi ziyarette iken Hüseyin Hilmi Paşa kabinesine Dahiliye Nazırı tayin edildiğini öğrendi.

8 Ağustos 1909 ve 4 Şubat 1911 tarihleri arasında bir buçuk yıl Dahiliye nazırı olarak görev yaptıktan sonra “efkarı umumiyeyi ve matbuatı” hoşnut etmediği gerekçesiyle istifa etti; Edirne mebusu olarak meclisteki görevine devam etti.

4 Şubat 1912 - Temmuz 1912 arasında Sait Paşa kabinesinde Posta ve Telgraf nazırı olarak kabinede yer aldı.

Balkan Savaşı sırasında gönüllü asker olarak Edirne’de görev aldıysa da siyasi propaganda yaptığı gerekçesiyle İstanbul’a geri gönderildi.
Bâb-ı Âlî Baskını’nın düzenleyici ve uygulayıcıları arasında yer aldı. Baskından sonra Dahiliye Nazırı vekili olarak görev yaptı ancak kabinede yer almadı. Baskından sonra kurulan hükümet, savaşa devam etme kararı almıştı. Talat Bey, II. Balkan Savaşı esnasında Edirne’nin geri alınması için askerî harekât kararı verilmesinde önemli rol oynadı ve ardından Bulgar temsilcileriyle yapılan barış görüşmelerinde Osmanlı heyetine başkanlık etti.

Mahmud Şevket Paşa suikastının ardından kurulan Said Halim Paşa kabinesinde 12 Haziran 1913’te yeniden Dahiliye nâzırlığına getirildi. Bu tarihten itibaren Talat Bey devletin siyasetinin en önemli belirleyicilerinden biri oldu. Devrin diğer iki önemli yöneticisi Enver Paşa ve Cemal Paşa ile birlikte "Üç Paşalar " iktidarını kurarak Osmanlı Devleti’nin son dönemine damgasını vurdu.

Balkan harbinde “hıyanetleri görülen unsurlardan memleketi temizlemeyi” bir devlet politikası hâline getiren Talat Bey, memleketin etnik yapısı hakkında araştırmalar yaptırttı; İttihat ve Terakki Cemiyetinin teşkilatı yoluyla Rumları ürkütüp göçe sevk etti; boşalan yerlere Makedonya Türklerini yerleştirdi.

Mehmet Talat Paşa, I. Dünya Savaşı sırasında İttihat ve Terakki Cemiyetinin en belirleyici isimlerindendi. Savaşa girme konusunda İttihat ve Terakkî Cemiyeti içinde beliren fikir ayrılığında savaşa katılma taraftarı gruba dolaylı destek vererek Osmanlı Devleti’nin böyle bir karar almasında etkili oldu. 27 Mayıs 1915 tarihli Tehcir Kanunu’nun çıkarılması ve uygulanmasında cemiyet liderlerinden biri ve Dahiliye nâzırı sıfatıyla önemli rol oynadı.

3 Şubat 1917 tarihinde Said Halim Paşa’nın sağlık sebeplerini ileri sürerek istifa etmesinden sonra Talat Bey, vezir rütbesiyle sadrazamlığa getirildi. Böylece Osmanlı tarihinde sadrazamlığa getirilen ilk mebus oldu.

Sadrazamlık döneminin en önemli konularından bir tanesi, devletin I. Dünya Savaşı’na girmesi ile ortaya çıkan iaşe meselesi olmuştur. 18 Ağustos 1917’de “"İaşe-i Umumiye Kararnamesi"” ile bütün yetkiler orduya devredilmesi, “"Talat- Enver"”, “"sivil-asker"” çatışması olarak ifade edilmiş; bu çatışmada Talat yenilmiş ve halkı besleme görevi Talat ve sivillerden Enver ve askerlere geçmiştir. İaşe işlerinin askerlerden alınıp yeniden sivillere verme çabasına giren Talat Paşa, İaşe Nezareti’ni kurarak başına Kara Kemal’i getirdi.

Bolşevik Devriminin gerçekleşmesiyle savaştan çekilen Rusya ile yapılan barış görüşmelerine Talat Paşa bizzat katıldı. Lev Troçki, Karl Radek gibi ihtilalciler ve Çiçerin ile Lev Mihayloviç Karahan gibi Sovyet diplomasisinde önemli rol oynayacak olan şahsiyetlerle tanışma imkanı buldu. 3 Mart 1918’de imzalanan Brest Litovsk Barış Antlaşması’na Osmanlı Devleti temsilcisi olarak imza atan Talât Paşa’nın çabaları neticesinde Rusya, 93 Harbi sırasında işgal ederek aldığı tüm toprakları (Ardahan, Kars, Artvin ve Batum) Osmanlı Devleti’ne geri vermiştir.

1918 yılı Temmuz ayında Sultan Reşad’ın vefatı üzerine usûlen hükûmetin istifasını sunan Talat Bey, Sultan Vahdettin tarafından yeniden sadrazamlığa atandı. Devletin savaşta yenilgiye uğraması üzerine 8 Ekim 1918’de sadrazamlıktan istifasını sundu ve 14 Ekim’de Ahmed İzzet Paşa sadâretinde yeni kabinenin kurulmasıyla görevi resmen sona erdi.

Talat Paşa ve kabinesinin istifasından sonra toplanan İttihat Terakki ve Umum Merkezi, Talat Paşa, Enver Paşa, Dr. Nazım ve Dr Bahattin Şakir Bey’lerin ülke dışına çıkmasına karar verdi. Talat ve Enver Paşalar memleket dışına çıkacak olurlarsa bütün düşmanlığın onlarda toplanacağı ve fırkanın diğer üyelerinin bu düşmanlıktan uzak kalacakları ileri sürülüyordu. İttihat ve Terakkî Cemiyeti’nin örgütün feshine karar veren son kongresi 1 Kasım 1918’de Talat Paşa’nın başkanlığında yapıldı. Talat Paşa, o gece Enver ve Cemal paşalar gibi önde gelen cemiyet liderleriyle birlikte bir Alman torpido gemisiyle Karadeniz üzerinden Sivastopol’a geçerek oradan Berlin’e gitti.

Yurt dışına çıkmadan önce Sadrazam Ahmet İzzet Paşa’ya bir mektup bırakan Talat Paşa, mektubunda muhakeme olmak istediğini ama arkadaşlarının ısrarı ile bunu geleceğe bıraktığını, sahip olduğu para ile ilgili bilgi verdikten sonra da memleketin işgalden kurtulduğu gün ilk telgrafta geleceğini ve hesap vereceğini söylüyordu. Talat Paşa’nın yazdığı mektubun Kasım’da Sadrazam İzzet Paşa’ya verilmesiyle olay ortaya çıktı. Talat Paşa ve arkadaşlarının yurt dışına çıkmaları hükümeti çok zor bir duruma düşen kabine 8 Kasım’da istifa etti; yerine kurulan Tevfik Paşa kabinesi çıkarttığı bir kararname ile Talat Paşa ve arkadaşlarının memlekette kalan mallarına el koydu. Ardından 2 Şubat 1919 tarihinde “"Tehcir ve Taktil"” olaylarını inceleyecek heyetler kurulmasına dair Meclis-i Vükela kararı çıkarılarak, Talat Paşa ve arkadaşları gıyaben yargılandı. Damat Ferit Paşa hükümeti kurulduktan sonra İttihat ve Terakki’nin ileri gelenlerini yargılamak için yeni bir Divan-ı Harp kurulmuş; ayrıca Talat Paşa’nın paşalık rütbesi ile nişanlarının geri alınmasına karar verilmiştir.

Talat Paşa, kaçışından itibaren İttihat ve Terakkî Cemiyeti’nin yurt dışında yeniden başlattığı faaliyetin idaresinde ""Ali Sâî"” takma adıyla görev aldı.
Bütün faaliyetleri bir araya toplamak ve oradan kontrol edebilmek amacıyla bir büro kiraladı. Arkadaşlarıyla burada Türkiye’nin siyasi durumuna ait haberler özetleyip rapor hâline getiren Talat Paşa, bir gazete çıkarmayı istiyordu. Parasızlık nedeniyle bunu gerçekleştiremeyen Talat Paşa, iktidarda iken Avrupa’da tanıdığı insanlara siyaseti hakkında açıklamada bulunmak için hatıralarını yazdı. Berlin’deki en önemli faaliyetlerinden birisi "Şark Kulübü" adlı bir kulüp kurması idi. Kulüp adına toplanan paralarla fakir doğulu öğrencilere yardım edilecek, doğuluların Avrupa’yı tanımaları kolaylaştırılacak, doğu hakkında eserler yayınlanacak, doğunun propagandası yapılacaktı.

Talat Paşa ayrıca Tevfik Rüştü, Halide Edip, Celal Bayar, Ankara temsilcisi Bekir Sami Bey ve Galip Kemali beyler ile mektuplaşmalar, Cami Bey, Nuri Conker ile görüşmeler yaptı. Çalışmalarının amacı; Sovyetler Birliği ile Türkiye arasında anlaşma sağlamak; İngiltere ve öteki Batılılarla ilişki kurmak; Anadolu hareketini desteklemek idi. Bu amaçlarla Avrupa ülkelerinde seyahat etti; Bolşevikler ve galip devletlerle temaslar yaptı. Kendisi bu dönemde ayrıca Mustafa Kemal Paşa ile haberleşti.

İttihat ve Terakkî erkânının öldürülmesi kararını alan Taşnak Partisi’nin bu kararı suikastçı Soğomon Tehliryan tarafından 15 Mart 1921’de icra edildi ve Talat Paşa Berlin’nin Charlottenburg semtindeki Hardenbergstrasse’deki evinin önünde öldürüldü. Soğomon Tehliryan cinayeti işlediğini itiraf etti. İki günlük yargılamadan sonra, tehcirden dolayı geçirdiği travma ve cinnet geçirdiği gerekçesiyle Alman mahkemesi tarafından suçsuz bulunarak beraat eti.

Soğomon Tehliryan tarafından öldürülüşünün ardından TBMM’nin 1926 yılında kabul ettiği bir kanunla ailesine ev tahsis edilmiş ve şehit aylığı bağlanmıştır. Ölümünden sonra Berlin’de Türk Mezarlığına gömülen Mehmet Talat Paşa’nın mezarı, 1943 yılında alınan Bakanlar Kurulu kararı ile Türkiye’ye taşınmış ve Abide-i Hürriyet şehitliğine gömülmüştür.

Talat Paşa’nın ölümünden sonra yayımlanan hatıraları dışında yazılı bir eseri yoktur. Bu hatıran özeti "New York Times Current History" dergisinde Ekim 1921’de ve bir kısmı Yeni Şark gazetesinde Kasım-Aralık 1921’de sansürlenerek yayımlanmış; 1945’te "Tanin" gazetesinde tefrika edilmiş, 1946’da Hüseyin Cahit Yalçın tarafından kitap hâlinde yayımlanmıştır.

"Yeni Şark" gazetesinde çıkan sansürlü metin, eksik bölümler, "Tanin"deki tefrikadan tamamlanıp 2006 yılında Kaynak Yayınları tarafından yayımlandı. İttihat ve Terakkî Cemiyeti’nin bilhassa savaş sırasındaki icraatını savunmak amacıyla hazırlanan bu metinlerin orijinali elde bulunmaz ve gerçekten Talat Paşa’nın kaleminden çıkıp çıkmadığı hususu tartışmalıdır.



Telekomünikasyon İletişim Başkanlığı

Telekomünikasyon İletişim Başkanlığı (TİB), Türkiye'de telekominikasyon yoluyla yapılan iletişimin içeriğini kontrol etmekle yükümlü kapatılmış bir devlet kurumudur. Kapatılana kadar Bilgi Teknolojileri ve İletişim Kurumu'na (BTK) bağlıydı.

2005 Ağustos’unda kurulmuş ve tümüyle işlevsel olarak 2006 Temmuz’unda çalışmalarına başlamış olan Başkanlık, bugüne kadar Milli İstihbarat Teşkilatı (MİT), Emniyet ve Jandarma istihbaratının ayrı ayrı birimler ve savcılıklardan aldıkları izinlerle gerçekleştirdikleri telefon dinlemelerini tek merkezden yapmak ile yükümlüdür. Başkanlık ayrıca 5651 Sayılı Kanun'a göre İnternet içeriğinin izlenmesi/denetlenmesinden ve yargıç, mahkeme ve Cumhuriyet savcıları tarafından verilmiş erişim engelleme kararlarının uygulanmasından da sorumludur. Türkiye dışında barındırılan içeriğe erişimi, idari kararla engelleme yetkisine de sahiptir. Gayriresmî verilere göre 2014 yılında 18 binden fazla site TİB tarafından erişime engellenmiştir.

TİB, 15 Ağustos 2016'da Bakanlar Kurulu kararı ile resmen kapatılarak görev, yetkileri Bilgi Teknolojileri ve İletişim Kurumuna aktarılmıştır.



Osmanlı İmparatorluğu'nun idari bölünüşü

Osmanlı İmparatorluğu, çeşitli yönetim bölümlerine ayrılmıştır. Bu yönetim bölümleri devlet teşkilatının bir parçasıdır. Devletin topraklarının büyümesi ile kurulan eyalet sistemi, 1864 yılında Sultan Abdülaziz zamanında yerini vilayet sistemine bırakmıştır.

Osmanlı Devleti ilk zamanlarda "sancak" denilen yönetim birimlerine ayrılmıştır. Sancaklar, sancak beyleri tarafından yönetilmiş, bazı sancakları ise okuma çağındaki şehzadeler yönetmiştir. I. Murad zamanında "eyalet sistemi"ne geçilmiştir. "Eyalet" veya "beylerbeyliği" denilen bu yönetim birimleri sancakların birleşiminden oluşmuştur. Yöneticileri "beylerbeyi" denilen kişilerdir. Balkan Yarımadası'ndaki fetihler devam ederken ele geçirilen toprakların idaresi için 1362 yılında merkezi Edirne olmak üzere I. Murad'ın emri ile ilk eyalet olan Rumeli Eyaleti kurulmuştur. Rumeli Eyaleti'nin ilk beylerbeyi de Lala Şahin Paşa'dır. Yıldırım Bayezid, 1393 yılında Rumeli'ye geçerken Timurtaş Paşa'yı "Andolu Beylerbeyi" olarak Ankara'da bırakması ile Anadolu Eyaleti kurulmuştur. 1413 tarihinde Rum Eyaleti kurulmuştur. Ardından birçok eyalet kurulmuştur. 1590 yılından sonra beylerbeylik kelimesi yerine eş anlamlısı olan eyalet kelimesi kullanılmıştır.

Eyaletler kendi aralarında "sâlyâneli" (yıllıklı) ve "sâlyânesiz" (yıllıksız) olmak üzere ikiye ayrılmıştır. Sâlyânesiz eyaletlerin ürünleri has, zeamet ve tımar olarak ayrılmıştı. Öşür ve resimleri, havas-ı hümayun ismiyle, hazineye, beylerbeyi ve sancakbeyi haslarına ve bir de zeamet ile tımara ait olmak üzere bölünmüştü. Sâlyâneli eyaletler has, zeamet ve tımara ayrılmayarak doğrudan doğruya devlet hazinesi tarafından mıntıkalar halinde her sene iltizama verilirdi. Bu eyaletlerin senelik hasılatından bir kısmı beylerbeyi, sancakbeyi, asker vs. maaşları için dağıtıldıktan sonra önceden belirlenmiş bir miktarı (sâlyâneyi) devlet hazinesine yollanırdı. Sâlyâneli eyaletler daha çok merkezden uzak Arap Müslümanların çoğunlukta oldukları eyaletlerdi. Bu tip eyaletlerde hükümet yeniçeri garnizonları bulundurur ve merkezden beylerbeyi, defterdar ve kadıları tayin ederdi.




Anadolu Eyaleti

Anadolu Eyaleti veya Anadolu Beylerbeyliği, 1393 yılında kurulan Osmanlı Devleti eyaleti. 16. yüzyılda nüfusu 5.455.000 olup bunun 5.410.000'i Müslüman, 45.000'i gayrimüslimdir ve yüzölçümü 223.114 km² kadardır.

Anadolu Eyaleti, I. Bayezid, 1393 yılında Rumeli'ye geçerken Sarı Timurtaş Paşa'yı Anadolu Beylerbeyi olarak Ankara'da bırakması ile Batı Anadolu'da kurulmuştur. Anadolu Eyaleti'nin merkezi, Fatih Sultan Mehmed zamanında İshak Paşa'nın Kütahya'ya tayinine kadar Ankara olmuştur. 1451'de merkez Kütahya olmuştur. Osmanlı şehzadelerinde Yıldırım Bayezid, Şehzade Bayezid ve kardeşi II. Selim Kütahya'da vali olarak bulunmuşlardır. Karamanoğulları Beyliği'nden alınan Akşehir, Beyşehir ve çevresi önce 1451-1466 yılları arası Anadolu Eyaleti'ne bağlanmış, daha sonra bu topraklar yeni kurulan Karaman Eyaleti'ne bağlanmıştır.

Beylerbeyi hassı 1.000.000 akça olup eyalet 299 zeamet ve 7166 tımara taksim edilmiş olup, zemaet ve tımar sahiplerinin askerleriyle beraber 17.000 donanımlı süvari içeriyordu. Beylerbeyi vezirlik rütbesine sahip değilse Rumeli Beylerbeyi'nden sonra gelirdi.

Anadolu Eyaleti, 1826 yılında Yeniçeri Ocağı'nın kaldırılması yani Vaka-i Hayriye'nin ardından Aydın (İzmir), Hüdevandigar (Bursa), Kastamonu ve Ankara olmak üzere 4 eyalete bölünmüştür.

Osmanlı Devleti'nin esas kuvveti, "Kapıkulu" denilen piayade ve süvari birlikleri ile yerli kulu denilen eyalet askerlerinden oluşuyordu. Yeniçeri askeri İstanbul'dan başka bazı vilâyetlerde de bulunurdu. Eyalet merkezi Kütahya'da da bulunan bu askerlerin kethüda yeri, serdarı ve saire subayları vardı. Bu asker ve subaylar, maaşlarını ocaklık olarak verilen aşar ve cizye vergisi gibi gelirlerden alırlardı. Bunlardan başka humbaracı, cebeci ve topçu bölüklerinden bir kısmı da eyalette ikamet ederlerdi. Eyalet askeri, yerli kulu piyadesiyle akıncılar ve delilerden oluşan serhat kulu piyadelerinden oluşurdu. Yerli kulu askerleri vali ve sancak beyinin kumandasında idi ve subayları vali tayin ederdi. Olağanüstü durumlarda ihtiyaca binaen gönüllü olarak orduya "sekban" isminde dışarıdan askerler dahil edilirdi ve bunlar da sonradan yerli kulu sınıfına dahil edildiler. Daha sonraları bunların yerine "tüfekçi" ismi verilen bir sınıf piyade görevine getirilmiştir. Sekbanların ve tüfekçilerin eyaletlerde en büyük zabitlerine "Serçeşme" denirdi. Serçeşme subayı merkezde bulunurdu. 50-60 tüfekçi bir bayrak altında toplanarak "gönüllü subayı" ve "bölük başı" nın idaresine bırakılırdı.

Yerli kulu askerlerinden müsellem adı verilen askerî sınıfı, şimdiki istihkâm taburları tarzında ordunun geçeceği yolları açar ve bunun haricinde top çekme ve zahire tedarik etme gibi vazifelerle yükümlüydüler. Müsellemlere bulundukları memleketlerde seksener-yüzer dönümlük arazi verilerek oranın hasılatıyla geçinirler ve sefer zamanı "Benevbet" tabiri ile beşte biri sefere giderdi.

Mahallî düzeni sağlamakla da yükümlü olan topraklı süvariye tımarlı sipahi de denirdi. Savaş zamanında zeâmet ve tımar başkanından onda biri memlekette kalarak hem savaşta bulunan arkadaşlarının işlerini düzeltme, hem de bulunduğu mahalin muhafazasıyla yükümlü olan kişilere de "korucu" denirdi.

Tımar sahiplerinden vefat eden olursa, vefat edenin arazisi; gönüllü olarak savaşa giden ve yararlı işler yapan askerlere verilirdi. Vefat eden tımar sahiplerinin oğlu varsa ve o da savaşa gidebilecek ise tımar ona verilirdi. Eğer çocuk küçük ise askerlik çağına gelinceye kadar kendi yerine donanımlı bir süvari gönderilme şartıyla tımarı kendine bırakılırdı.

İstanbul'da kışlaları olmayıp at beslemek için başkente yakın mahallerde ikamet eden kapıkulu süvarileri altı bölük idi. Bunlar sipah, silahtar, sağ ulufeciler, sol ulufeciler, sağ gureba ve sol gureba grupları idi. Bu altı bölük süvari askeri, yeniçeri; yani piyade devşirme ocağından ve saray acemi ocağından yetişerek bölüklere dağıtılırlardı. Bunların vilayetlerde en büyük subayı kethüda yeri idi.

Hayvan besleme mecburiyetinde olan süvari birlikleri İstanbul'a yakın Bursa, Edirne, Kütahya yörelerinde otururlardı.

İsmail Hakkı Uzunçarşılı merhumun "Bizans ve Selçukilerle Germiyan ve Osmanoğulları Zamanında Kütahya Şehri" isimli eserinde listesini verdiği Anadolu Valileri şunlardır:

1451 Öncesi:
1451 Sonrası:

Cenabi Ahmet Paşa'dan Zal Mahmut Paşa'nın son dönemine kadar geçici süreliğine beylerbeylik merkezinin Ankara'ya taşınmasının sebebi olarak bu dönemde Kütahya'da önce Şehzade Bayezid'in daha sonra da II. Selim'in vali olarak bulunmalarıdır. Sonra merkez yine Kütahya'ya taşınmıştır.



Rumeli Eyaleti

Rumeli Eyaleti veya Rumeli Beylerbeyliği, 1362 yılında I. Murad zamanında kurulan Osmanlı Devleti eyaleti. Osmanlı Devleti'nde kurulan ilk eyalettir. Anadolu Beylerbeyi yükselirse Rumeli Beylerbeyi, Rumeli Beylerbeyi terfi edilirse vezir olurdu. Rumeli Beylerbeyi Divan-ı Hümayun müzakerelerine katılırdı. 17. yüzyıldan itibaren vezir derecesinde bulunanlar tayin edilmeye başlamıştır.

Rumeli Eyaleti, Balkan Yarımadası'ndaki fetihler devam ederken ele geçirilen toprakların idaresi için 1362 yılında merkezi Edirne olmak üzere I. Murad'ın emri ile kurulmuştur. Tanrıdağı, Kocacık, Naldöken, Koca Hamza, Vize ve Ofçabolu yörüklerininde bulunduğu geniş bir coğrafyadır. İlk beylerbeyi Lala Şahin Paşa'dır. 1375 yılında beylerbeyi Kara Timurtaş Paşa olmuştur. 1393 yılında Anadolu Beylerbeyliği'nin kuruluncaya kadar Osmanlı'nın idari teşkilatında tek beylerbeyilik konumundaydı. Rumeli Eyaleti'nin merkezi ilk zamanlarda Edirne olup, daha sonra bir süre Filibe, 1382'de de Sofya eyaletin merkezi oldu. Rumeli Eyaleti diğer eyaletlerden daha imtiyazlı bir eyalettir.

1541 yılında eyalete bağlı toprakların bir kısmında Budin Eyaleti kurulmuştur. Bu tarihten önce Balkan Yarımadası'ndaki bütün topraklar Rumeli Eyaleti'ne bağlıdır. 1560 yılında da Bosna ve çevresinde Bosna Eyaleti kurulmuştur. 1599 yılında Silistre Eyaleti kurulmuştur. Ardından Niş ve Vidin de eyalet olmuştur. 1826 yılında beylerbeylik, Selanik, Yanya, Manastır ve Edirne olmak üzere 4 eyalete bölünmüştür.





Plütonyum

Plütonyum, 1940 yılında Glenn T. Seaborg, Edwin M. McMillan, J. W. Kennedy ve A. C. Wahlby tarafından 152 cm'lik siklotron (atom hızlandırıcısı) içerisindeki uranyumun döteryum ile bombardımanı sonucunda elde edilmiştir.

Bütün izotopları radyoaktif ve toksiktir. Yapay olarak elde edilen plütonyum, Dünya'da bilinen en toksik elementtir. U çekirdeğinin nötron yakalaması ile U elde edilir. U beta bozunması ile nükleer reaktör içerisinde Pu (Np ile birlikte) elde edilir.
Transuranyum serisi elementlerinin ikincisi, sun’i olarak yapılabilen radyoaktif bir element. Sembolü Pu, atom ağırlığı 244 ve atom numarası 94’tür. Plutonyum-238 izotopu; uranyum-235 izotopunun nötron bombardımanı ile, 1940 yılında, Kaliforniya Üniversitesinde Glenn T. Seabor ve çalışma arkadaşları tarafından elde edildi. Bu tarihten sonra plutonyum, nükleerreaktör ve silahlarda kullanılmaya başlanmıştır

Plutonyum gümüş görünümünde metal olup, 639,85 °C’de erir ve 3230 °C’de kaynar. Özgül ağırlığı 19,8 g/cm 3 tür. Plutonyum aktinitler serisine dahil olup, diğer aktinitler gibi toprakta nadir bulunur. Plutonyum; gümüş, alüminyum, berilyum, kobalt, demir, mangan ve nikelle alaşım meydana getirebilir. Birçok plutonyum bileşikleri yapılmıştır.

İzotopları: Plutonyuma uranyum cevherleri içerisinde eser miktarda rastlanır. Bu bakımdan reaktör ve laboratuvarlarda kullanılabilmesi için sun’i olarak üretilmesi gerekir. Kütle numaraları 232’den 246’ya kadar değişen en az 15 izotopu yapılabilmektedir. Bunların içinde en önemlisi Pu-239 izotopudur. Nükleer reaktörlerde tabii uranyum-238 izotopu nötron bombardımanına tabi tutulursa uranyum-239 elde edilir. Bu izotopun iki defa ß ışıması yapması sonucu plutonyum-239 elde edilir. Pu-239 izotopunun yarılanma süresi 24.360 senedir ve alfa ışını yayarak uranyum 235 izotopu haline dönüşür. Diğer mühim izotoplarından Pu-238 yarılanma süresi 86,4 sene, Pu-244 ise 76 milyon sene olup, Alfa ışıması yaparak yarılanırlar.

Kullanılışı: Pu-239’un fisyon (bölünme) özelliğine sahip olması ve nükleer reaktörlerde yan ürün olarak elde edilebilmesi, bunun atom ve hidrojen bombaları için nükleer patlayıcı olarak kullanılmasına imkan sağlamaktadır. 1945 senesindeNagazaki’de patlatılan atom bombası Pu-239 izotopundan yapılmıştı.

Hafif su soğutmalı nükleer reaktörlerde senede 225 Kg Pu-239 yan ürün olarak elde edilir. Bu yan ürün normal olarak tekrar işleme sokularak plutonyum oksit ve uranyum oksit ihtiva eden yakıt çubukları olarak reaktörlerde kullanılabilir. Pu-239’un sıvı-metal soğutmalı nükleer reaktörlerde kullanılması programlanmaktadır. Pu-238’in alfa ışını yayarken çıkardığı ısı, Apollo uzay araçlarında elektrik üretimi maksadı ile kullanılmıştır. Pu-238 sun’i kalp yapım çalışmalarında da kullanılmaktadır. Pu-242 ve Pu-244’ün tıp ve metalurjide kullanma sahaları vardır.

Yapılışı: Plutonyumu, reaktördeki radyasyon veren diğer maddelerden ayırmak ve saflaştırmak için çeşitli kimyasal işlemlere başvurulur. Uranyum ve plutonyum ihtiva eden reaktörden plutonyumu ayırmak için karışım, nitrat asidi içinde çözülür. Burada plutonyum 6+ oksidasyon basamağına kadar yükseltgenir. Sonra hekzon (metil n-butil keton) ile karışımdan çekilip alınır. Bu işlemi alüminyum nitrat çözeltisiyle muamele takip eder. Alüminyum nitrat çözeltisi plutonyumu (3+) oksidasyon kademesine indirir. Saf plutonyum elde edilmesi için oksitleme işlemi birkaç defa tekrarlanır.

İnsan üzerindeki etkisi: Plutonyum çok zehirlidir. Deri üzerindeki bir yaraya mikrogram miktarı temas ederse kansere sebep olur. Plutonyum zerrecikleri havada kolayca askıda kalabildiği için, teneffüs yolu ile ciğerlere alınabilir. Plutonyum ciğer kanserine sebep olur. Vücut içerisine girer girmez, kemik maddesine hücum ederek kemik kanserine de sebebiyet verebilir.

Çevreye etkisi: Nükleer santral reaktörlerinin artıkları bol miktarda plutonyum ihtiva ettiği için çok iyi muhafaza edilmelidir. Nükleer bomba denemeleriyle çevreye plutonyum artıkları yayılmış durumdadır. Her patlayacak atom bombası insanlığın felaketine ortam hazırlamaktadır.

= Sözlükte "plutonyum" ne demek? =
1. Atom numarası 94 olan, neptunyumdan elde edilen radyoaktif bir element, simgesi Pu.

= Plutonyum kelimesinin ingilizcesi =
n. plutonium<br>
Kaynak: http://plutonyum.nedir.com/#ixzz3QEBDGioM


Av Zamanı

Av Zamanı, Erden Kıral'ın yönetmenliğini yaptığı 1988 yapımı bir film.

Film, 2. Ankara Film Şenliği'nde en iyi film ödülü almış ve Berlin Film Festivali'ne kabul edilmişti.

Terörizmin ortalığı kasıp kavurduğu günlerde Cunda Adası'na giden yazar, burada çalışan dul bir kadından ilham alarak yine yazmaya başlar.


Clive Sinclair

Sör Clive Sinclair (d. 30 Temmuz, 1940 Richmond upon Thames), İngiliz mucittir.

Sinclair, 1972'de dünyanın ilk cep hesap makinesini, 1977'de ilk cep televizyonunu, 1980'de de ilk ev bilgisayarı olan Sinclair ZX80'i icat ederek dünya çapında üne ulaşmıştı.


Karaman Eyaleti

Karaman Eyaleti veya Karaman Beylerbeyliği, 1397-1402 ve 1470'de Konya merkez olmak üzere kurulan Osmanlı Devleti eyaleti. Eyaletin merkezi 1522-1562 arası Kayseri olmuştur..

Karaman Beylerbeyliği'nin, 17. yüzyıldaki kapladığı alan 78.518 km idi. Bugünkü Türkiye Cumhuriyeti idari yapısına göre 6 ili kapsamaktaydı. Bunlar; Konya, Aksaray, Niğde, Kayseri, Nevşehir ve Kırşehir'dir. 1468’de Konya paşa sancağı olmak üzere, Beyşehir, Aksaray, İç İl (Ermenek'in merkez olduğu 1845-1887 arası hariç merkezi Silifke), Niğde ve Kayseri olmak üzere altı sancağı bulunmaktaydı (Akgündüz, 1990: 306). 1518'de Akşehir sancağı kurulmuştur. 1527’de Karaman vilayeti; Konya, Kayseri, İçil, Niğde, Beyşehri, Aksaray ve Maraş sancaklarından oluşmaktaydı. 1554'te Rum eyaleti'ne bağlı Bozok Sancağı'na bağlı kaza olan Kırşehri sancak yapılarak buraya bağlanmıştır. 1571'de eyalet eyalet 7 sancağa bölünmüştür. Bunlar, Konya, Niğde, Kayseri, Aksaray, Akşehir, Beyşehri ve Kırşehri'dir. Aynı yıl İçil sancağı Kıbrıs Eyaleti'ne bağlanmıştır. 1839'da Kayseri sancağı merkezi Yozgat olan Bozok eyaleti'ne bağlanmıştır. 1864 yılında kabul edilen Teşkil-i Vilâyet Nizamnâmesi ile adı Konya Vilayeti olmuştur.

1700 - 1740 yılları arası bağlı olan sancaklar:


Rum Eyaleti

Rum Eyaleti veya Rum Beylerbeyliği (Rumiyye-i Sugra) 1398'de kurulan Osmanlı Devleti eyaleti.

Rum Eyaleti'nin merkezi ilk önce Tokat sonra Amasya 1526'dan itibaren ise Sivas olmuştur. 1461'de Trabzon, 15. yüzyılın 2. yarısında Akkoyunlular'dan alınan Karahisar-ı Şarki (Şebinkarahisar), 1515'te Safevilerden alınan Kemah ve Bayburt, 1516'da Memlüklere bağlı Dulkadiroğlu Beyliğinden alınan Malatya sancak olarak buraya bağlandı. En geniş döneminde Sivas, Amasya, Tokat, Canik, Çorum, Bozok, Trabzon, Karahisar-ı Şarki, Kemah, Bayburt ve Malatya sancaklarını kapsıyordu. Yönetim zorlukları baş gösterince Karahisar-ı Şarki, Kemah, Bayburt ve Trabzon sancakları Erzurum Eyaleti'ne, Malatya sancağı Dulkadir (Kahramanmaraş) Eyaleti'ne bağlandı. 16. yüzyılın sonlarından Trabzon Sancağı Erzurum Eyaleti'nden ayrılarak ayrı bir eyalet oldu. 17. yüzyılda kapladığı alan 82.500 km²'dir. Bugünkü Türkiye Cumhuriyeti idari haritasına göre dokuz ili (Sivas, Amasya, Çorum, Samsun, Sinop, Yozgat, Tokat, Kayseri'nin doğusunu ve Ordu'nun batısını) kapsar ve 10 sancaktan oluşurdu. Bunlar; Sivas, Amasya, Bozok (Yozgat), Divriği, Canik (Samsun'un doğusu ve Ordu'nun batısı), Arabgir (Arapkir), Çorum, Tokad, Zile ve Keskin'dir. 1864 yılında kabul edilen "Teşkil-i Vilâyet Nizamnâmesi" ile Rum Eyaleti kaldırılmış yerine Sivas Vilayeti kurulmuştur.


İstanbul Eyaleti

İstanbul Eyaleti veya İstanbul Beylerbeyliği, 1453'te kurulan Osmanlı Devleti eyaleti. Doğrudan sadrazamın yönetiminde olup beylerbeyi ve sancak yapılanması mevcut değildi. Bugünkü İstanbul'u kapsar. 1864 yılında kabul edilen "Teşkil-i Vilâyet Nizamnâmesi" ile İstanbul Eyaleti kaldırılmış yerine İstanbul Vilayeti kurulmuştur.


2006 Lübnan Savaşı

2006 İsrail-Lübnan Savaşı, Hizbullah'ın askeri kanadı ile İsrail Silahlı Kuvvetleri arasında Lübnan toprakları ve İsrail'in kuzeyinde, 12 Temmuz-14 Ağustos 2006 tarihleri arasında sürmüş olan silahlı çatışmadır.

Kriz, Lübnan'da yerleşmiş Hizbullah örgütünün, 12 Temmuz 2006 tarihinde 2 İsrail askerini kaçırması ve 8'ini öldürmesiyle başlamıştır. Askerlerin kaçırılmasına ek olarak güney Lübnan'daki Hizbullah militanlarının İsrail topraklarına Katyuşya füzeleri ateşlemesi; İsrail tarafından Lübnan'ın bir savaş hareketinde ("act of war") bulunduğu şeklinde yorumlanmıştır. Bunun üzerine İsrail, Lübnan'a hava ve kara saldırıları yapmış ve ülkenin limanlarını denizden ablukaya almıştır. İsrail'in bu davranışına karşılık olarak Hizbullah, güney Lübnan'dan İsrail'in kuzeyine yaptığı füze saldırılarını şiddetlendirmiştir.

Bir aydan fazla süren çatışmaların ardından, Birleşmiş Milletler Güvenlik Konseyi'nin aldığı 1701 sayılı karar uyarınca 14 Ağustos'ta taraflar saldırılarını durdurmuştur. İsrail, Lübnan'a uyguladığı ablukayı 7 Eylül 2006 yerel saatle 18:00'e kadar kaldırmayı taahhüt etmiştir. Litanni Nehri'ne kadar olan Güney Lübnan topraklarını işgal etmiş olan İsrail, Lübnan ve UNIFIL askerlerinin konuşlandırılmasına paralel olarak birliklerini geri çekmiştir.

Krizin ilk günlerinden beri aralıksız süren İsrail saldırılarının 1.000'in üzerinde sivil Lübnanlıyı öldürmüş olması, İsrail'in uluslararası alanda çok ağır eleştirilere hedef olmasına sebep olmuştur.

Birleşmiş Milletler İnsan Hakları Komisyonu Başkanı Louise Arbour, kriz sırasında savaş suçlarının işlenmiş olabileceğini söylemiştir.

İsrail ile Lübnan arasındaki kriz, İsrail'in kumsalda bulunan Filistinli ailelere ateş açması ile başlamıştır.. Orta Doğu'da İslami militanlar ile İsrail arasındaki savaşın tekrar alevlenmesi bir ay kadar önce olmuştur. 9 Haziran'da İsrail'in Gazze Şeridi'ne yaptığı bir saldırıda aynı aileden sekiz kişiyi öldürmesi, Filistin'de iktidarda olan Hamas örgütünün İsrail ile yaptığı ateşkesi sonlandırmasına yol açmıştır. Aynı zamanda 2006 Gazze Krizi'ni başlatan bu olay başta İslam dünyası olmak üzere birçok kesimden tepki almıştır.

12 Temmuz 2006 günüde, yerel saate göre sabah saat 9.05'te, Hizbullah militanları güney Lübnan'daki mevzilerinden İsrail askeri birliklerine ve sınır kasabalarına havan ve füze saldırısında bulundular. Daha sonra ise İsrail ordusunu bağlı iki Humvee personel taşıyıcılarına da saldıran Hizbullah militanları, sekiz askeri öldürdü ve iki tanesini esir aldı.

Hizbullah ve Lübnan polisi, esir alınan İsrail askerlerinin Lübnan topraklarına sızmış olduğunu iddia etmektelerse de, İsrail bu iddiaları reddetmektedir.

Hizbullah'ın Lübnan'da hiçbir engelle karşılaşmadan var olabilmesi ve kaçan militanların Lübnan'da saklanması sebebiyle İsrail hükümeti bu davranışı bir savaş ilanı olarak kabul etmiş ve Lübnan hükümetini sorumlu tutmuştur. Saldırılardan çok kısa bir süre sonra İsrail birlikleri sınırı geçerek takibe başladı ve Güney Lübnan'daki yerleşim merkezlerine hava saldırısı yaptı.

Kaçırılan askerleri kurtarmak için takibe başlayan İsrail birliklerinden bir Merkava tankı bir Hizbullah bombasının üzerinden geçti ve bombanın patlamasıyla havaya uçtu, tankın dört mürettebatı öldü. Hizbullah militanlarıyla çıkan çatışmada, saat öğlen üç sularında bir İsrail askeri daha öldü.

Lübnan'ın bu saldırıdan dolayı çok ağır bir bedel ödeyeceğini söyleyen İsrail Genelkurmay Başkanı Korgeneral Dan Halutz, "Lübnan'ı 20 yıl öncesine geri döndürebiliriz" dedi.

İsrail'in Beyrut hükümetini krizden sorumlu tutmasına rağmen Lübnan Başbakanı Fuad Sinyora saldırıdan hükümetinin haberi olmadığını ve Lübnan'ın sorumlu tutulamayacağını söylemiştir. Kriz boyunca ateşkes çağrıları yapmak birlikte, Beyrut hükümeti edilgen bir tutum sergilemiş ve Lübnan silahlı kuvvetleri İsrail birlikleri ile çatışmaya girmekten kaçınmıştır.

Sinyora'nın uluslararası arabulucuların çatışmayı sonlandırması için çağrıda bulunmasına rağmen çatışmalar hala devam etmiştir.

İsrail Hava Kuvvetleri, Hizbullah militanları ve liderlerinin bulunduğunu tahmin ettikleri bölgelere hava saldırıları yapmaya başladı. Ayrıca, Suriye ve İran'ın Hizbullah'ı desteklemesini engellemek iddiasıyla Beyrut ve çevresindeki altyapı tesislerine ve yollara saldırılar düzenledi.

13 Temmuz'da yapılan saldırılar sonucu Beyrut Havalimanı hasar gördü ve uçuşlara kapatıldı. Bunun yanı sıra İsrail uçaklarının dört haftayı aşan yoğun bombardımanı sonucunda Beyrut'ta ve çoğunluğunu Şiilerin oluşturduğu köy ve kasabalarda 1000'den fazla sivil öldürüldü. Başta Beyrut'ta olmak üzere Lübnan'da büyük derecede maddi hasar meydana geldi. Hastaneler, yollar ve televizyon/radyo istasyonları da İsrail saldırıları sonucunda yıkıldı. Lübnan hükümeti, Lübnan'da meydana gelen maddi zararın yaklaşık 2.5 milyar dolar civarında olduğunu söylemiştir.

Saldırılarda ölenler arasında Lübnan'da bulunan yabancılar da bulunuyordu. Fakat, kısa bir süre içinde birçok devlet kendi vatandaşlarını deniz yoluyla tahliye etmiştir. Bu tahliyelerin çoğunluğunda Türkiye önemli roller oynamış, taşımacılık ve ev sahipliği yapmıştır. Buna karşın İsrail, Avustralyalıları taşıyan gemiye taciz atışları gerçekleştirmiştir.

İsrail hava saldırıları sırasında Birleşmiş Milletler'e bağlı bir gözlemleme tesisi füzeler tarafından vuruldu ve 4 silahsız Birleşmiş Milletler personeli hayatını kaybetti. 25 Temmuz'da gerçekleşen bu saldırının sonrasında Birleşmiş Milletler Genel Sekreteri Kofi Annan, İsrail'in kasten bu saldırıyı gerçekleştirdiğini söylemişse de, İsrail bu iddiayı reddetmiş ve olaydan derin üzüntü duyulduğunu söylemiştir. Saldırıya rağmen Birleşmiş Milletler, ABD'nin veto hakkını kullanmasıyla İsrail'e karşı bir "kınama" kararı alamamıştır.

İsrail'in ilk tepkisinden sonra açıklama yapan Hizbullah, ellerinde İsrail'i vurabilecekleri 13,000 füze olduğunu söylemiştir. Kriz boyunca Hizbullah tarafından, Güney Lübnan'daki mevzilerinden İsrail'in kuzeyindeki şehir kasaba ve köylere 3.970 roket fırlatıldı. Bu füzelerden bazıları İsrail'in orta kesiminde yer alan Hadera şehrine kadar ulaştı. Hizbullah'ın roket saldırılarında 40'ın üstünde İsrailli öldü. İsrail Savunma Bakanı Hizbullah'ın saldırılarının başlamasından sonra yaklaşık 1.000.000 sivilin ülkenin değişik bölgelerine yerleştirildiğini açıkladı.

Hizbullah, Katyuşa füzelerine ek olarak İran yapımı Fajr-3 ve Ra'ad 1 füzeleri ile de İsrail topraklarına bombalamıştır. Ayrıca Hizbullah Rus yapımı tanksavarlar sayesinde dünyanın en iyi tanklarından biri olarak kabul edilen Merkava tanklarını vurmayı başarmıştır. Bu tanksavarlar ve daha birçok Rus yapımı silah savaşın Hizbullah lehine dönmesinde çok büyük bir rol oynamıştır.

Bunlara ek olarak, İsrail donanmasının savaş gemilerinden biri olan Saar-5, radarla çalışan Çin yapımı C-802 tipi bir füzeye hedef olmuştur.

Krizin başlangıcından beri birçok barış girişimi olmuşsa da çatışmalar ancak krizin başlamasından bir ay sonra durmuştur. Tarafların ateşkesin koşulları üzerinde anlaşamaması çatışmaların durmasını geciktiren en önemli unsur olmuştur.

Hizbullah ve Lübnan, çatışmaların derhal ve koşulsuz olarak durması gerektiğini savunurken İsrail ateşkes yapılmadan önce bazı koşulların yerine gelmesi gerektiğini söylemiştir. İsrail başbakanı Ehud Olmert, kaçırılan İsrail askerleri iade edilmeden ve Birleşmiş Milletler Güvenlik Konseyi'nin aldığı 1559 numaralı karar gereğince Hizbullah silahsızlandırılıp Lübnan ordusu İsrail sınırına yerleşmeden ateşkes olmayacağını söylemiştir.

15 Temmuz'da Birleşmiş Miletler Güvenlik Konseyi, gündemine aldığı ateşkes çağrısını ABD'nin karşı oy kullanmasıyla reddetmiştir.

Kriz, Roma'da yapılan; Suriye ve İran dışındaki Arap ulusları, Avrupa Birliği, ABD ve Rusya'nın temsil edildiği bir konferans ile çözümlenmeye çalışılmış olsa da bu konferans sonucunda taraflar arasında ateşkes sağlanamamıştır. Konferans sırasında Lübnan başbakanı Fuat Sinyora, kendi hükümetinin hazırladığı ateşkes planını sunmuşsa da plan kabul edilmemiştir.

4 Ağustos ABD ile Fransa ortak hazırladıkları ateşkes önerisini Birleşmiş Milletler Güvenlik Konseyi'ne iletti. Tasarıda, çatışmaların durması istendiği halde Lübnan topraklarındaki İsrail askerlerinin çekilmesi istenmediğinden Lübnan hükümeti önerinin kabul edilemez olduğunu savunmuştur. Görüşmeler sonucunda Sinyora Planı'da dikkate alınarak tasarıda değişiklikler yapılmasının ardından 11 Ağustos'ta 1701 sayılı karar Güvenlik Konseyinde kabul edilerek taraflar "şiddet eylemlerini durdurmaya" çağrılmıştır. Tarafların öneriyi kabul etmesinin ardından 14 Ağustos 2006 yerel saat ile sabah 8.00'de ateşkes yürürlüğe girmiştir. Ateşkesten 15 dakika öncesine kadar İsrail'in hava saldırıları devam etmiştir.

Ateşkes kararınca hem İsrail, hem de Hizbullah saldırılarını durdurmuştur. Ancak İsrail hükümeti uluslararası bir güç bölgeye yerleşinceye kadar Güney Lübnan'dan askerlerini çekmeyeceğini söylemiştir.

Ateşkesin ardından Lübnan hükümeti aldığı karar uyarınca ülkenin güneyine askerlerini sevk etmeye başlamış, ancak ordunun Hizbullah'ın silahsızlandırılması için kullanılmayacağını vurgulamıştır. Lübnan hükümeti, güneye yerleştirilecek birliklerin 15,000 asker gücünde olacağını söylemiştir. Lübnan ordusunun yerleşmesiyle, İsrail işgal ettiği bölgelerden çekilmiştir.

İsrail, Lübnan'a uyguladığı ablukayı ise 7 Eylül 2006'ya kadar devam ettirmiş ve bu tarihte yerel saatle 18:00'de kaldırmıştır.

19 Ağustos 2006'da İsrailli komandolar, ateşkese rağmen, Bekaa Vadisi'nin doğusundaki bir köye saldırı düzenlemiştir. Saldırı sırasında bir İsrailli asker ölmüştür. Saldırı, Beyrut hükümetinden büyük tepki almış ve İsrail, başbakan Fuat Sinyora tarafından ateşkesi kararını ihlal etmekle suçlanmıştır. Suçlamaları reddeden İsrail, saldırının Suriye ve İran'dan Hizbullah'a sağlanmakta olan silahların taşınmasını engellemek için gerçekleştirildiğini söylemiştir.

1701 sayılı karar ile Lübnan'da görevli olan UNIFIL barış gücünün mevcudunun 15,000 kişiye çıkarılıp görevinin genişletilmesine karar verilmiştir. Bu sebeple başta Fransa, İtalya, Türkiye, Malezya, Bangladeş ve İspanya olmak üzere birçok devletten asker göndermeleri istenmiştir. UNIFIL'in bölgedeki görevi barışı korumak ve Lübnan ordusunun Lübnan toprakları üzerinde tam hakimiyet kurmasına yardımcı olmak olarak belirtilmiştir.

BM Genel Sekreteri Kofi Annan, İsrail'in 30 Temmuz'daki Kana bombardımanı ile "uluslararası hukuku ve uluslararası insan hakları yasalarını çiğnediğini" söyledi. Kana bombardımanında 16'sı çocuk 28 sivil öldürülmüştü. Raporunda İsrail'i ""Kana saldırısı, uluslararası hukuk ile insan hakları hukukunun çiğnenmesine örnek görülmeli. Mevcut çatışmanın Lübnan ve İsrail'deki siviller üzerindeki etkisi, uluslararası hukuk ile insan hakları hukukunun olası ihlali dahil, Kana soruşturmasının daha ayrıntılı sürdürülmesini gerektiriyor."" sözleriyle suçlayan Annan, tüm tarafları uluslararası yükümlülüklerine uymaya çağırdı.

İsrail ile Hizbullah arasında ateşkesi sağlamak üzere 11 Ağustos 2006'da oy birliğiyle alınan 1701 sayılı BM Güvenlik Konseyi kararı uyarınca, asker sayısını en fazla 15.000'e çıkarılması öngörülen UNIFIL II'nin görev tanımı da genişletilmiştir. Ateşkese uyulup uyulmadığını denetleme ve uyulmasını sağlama, Güney Lübnan'a konuşlanan Lübnan Silahlı Kuvvetlerinin bölgede hakimiyeti sağlamasına yardım etme, Lübnan hükümetini güçlendirme, yerinden edilmişlerin güvenli dönüşlerini ve sivillere insani erişimi teminat altına alma UNIFIL'in yeni görevleri arasındadır. Mayıs 2008 itibarıyla çoğunluğu AB ülkelerinden olmak üzere toplam 26 ülkeden gelen askerlerin sayısı 12.383'e, sivil personelin sayısı ise 926'ya ulaşmıştır.

Amerika Birleşik Devletleri Dışişleri Bakanı Condoleezza Rice, "Orta Doğu'nun çektiği acılardan üzüntü duyduklarını" belirtmiş olsa da ABD, ateşkesin sorunu çözmeyeceğini söylemiştir. Sık sık İsrail'in kendini savunma hakkı olduğunu yineleyenBush hükümeti krizin başlamasındaki sorumluluğun Hizbullah'ı destekleyen İran ve Suriye'de olduğunu belirtmiştir.

ABD'nin İsrail'e desteği sadece diplomatik alanla sınırlı kalmamış, kriz boyunca ABD'nin İsrail'e silah satışı kesilmeden devam etmiştir.

AB dönem başkanlığını yapan Finlandiya, İsrail'in "orantısız güç" kullandığından dolayı kınamış ve Lübnan'a uyguladığı ablukanın kabul edilemez olduğunu söylemiştir.

Buna rağmen bazı Avrupa ülkeleri, başta Birleşik Krallık olmak üzere, İsrail'in kendini savunma hakkı olduğunu vurgulamış ve İsrail'in Lübnan'a yaptığı saldırıların haklı olduğunu söylemiştir.

4 Ağustos tarihinde ise AB ülkelerinden Fransa, ABD ile birlikte hazırladığı bir ateşkes önerisini Birleşmiş Milletler Güvenlik Konseyi'ne sunmuştur.

Türkiye İsrail'in "orantısız güç" kullandığını söylemiştir. Türkiye UNIFIL'e asker göndermeye karar vermiştir. 5 Eylül 2006 günü Birleşmiş Milletler barış gücüne katılmak üzere bir Türk askeri birliğinin Lübnan’a gönderilmesine yönelik Başbakanlık tezkeresi TBMM Genel Kurulunda 200 red oyuna karşı 344 evet oyuyla kabul edilmiştir.

Hizbullah'ı hem maddi olarak hem de diplomatik alanda destekleyen İran hükümeti, İsrail'in haritadan silinmesi fikrini savunmaktadır.

Buna ek olarak İranlı bazı gençler, Hizbullah'ın yanında İsrail'e karşı savaşmak için Lübnan'a gitmişlerdir.

Venezuela Devlet Başkanı Hugo Chavez, İsrail’in Lübnan ve Filistin’deki saldırılarını protesto amacıyla İsrail’deki büyükelçisini geri çağırmıştır.


 Casualties of the 2006 Israel-Lebanon conflict, Wikipedia (İngilizce)



Diyarbekir Eyaleti

Diyâr-ı Bekr Eyaleti tam adı Diyâr-ı Bekr Beylerbeyliği, 1515 yılında kurulan Osmanlı Devleti'nin en büyük eyaleti. Eyaletin merkezi Diyarbakır'dır. Doğrudan Osmanlı İmparatorluğuna bağlı olarak yönetilmiştir.

Akkoyunlu Türk imparatorluğu'nun başkenti Diyarbakır'a Safevi Hanedanı egemen olmuştur. 23 Ağustos 1514 yılında Çaldıran Savaşı'nda Osmanlı Devleti, Safevi Hanedanı'nı yenmiştir. Diyarbakır'ı yönetmekte olan Ustacılı Muhammed Han, Osmanlı Devleti kuvvetleri ile savaşırken ölmüştür. Bunun üzerine halk ayaklanarak Osmanlı Devleti'ne bağlanmak istemiştir. Bu isteklerini Osmanlı Devleti'ne bildirmek için halk Mevlana İdris-i Bitlisi'den yardım istemiştir. Dönemin Osmanlı padişahı Yavuz Sultan Selim durumu kendisine bildiren Mevlana İdris-i Bitlisi'yi bu işle görevlendirmiştir. Bunun üzerine Safevi şahı Şah İsmail gerekli önlemleri aldırmıştır. Ustacılı Muhammed Han'ın kardeşi Karahan'ı Urfa hakimi Durmuş Bey ile birlikte Diyarbakır'ı kuşatıp geri almakla görevlendirmişdir. Karahan ve Durmuş Bey'in kuvvetlerine Mardin, Hasankeyf ve Ergani'de bulunan Safevi kuvvetlerine de katılmıştır. Böylece Karahan'ın kuvveti 5 bin kişiye ulaşmıştır. Karahan'ın ordusu bir yıl kadar Diyarbakır'ı kuşatma altında tutmuştur. Diyarbakır halkı Karahan'ın ordusuna karşı savaşmıştır. Bıyıklı Mehmet Paşa komutasındaki Osmanlı ordusu Diyarbakır'a gelmiş ve kuşatmayı kaldırmıştır. Karahan'ın ordusu Mardin'e çekilmiştir. 10 Eylül 1515 tarihinde Osmanlı Devleti ordusu Diyarbakır'a girmiştir. 4 Kasım 1515 tarihinde Diyâr-ı Bekr Eyaleti kurulmuştur. Eyaletin ilk beylerbeyi Bıyıklı Mehmet Paşa'dır.

1847 yılında eyalette "Bedirhan Bey isyanı" çıkmıştır. "Teşkil-i Vilâyet Nizamnâmesi" 'nin kabul edilmesinin ardından 1867 yılında Diyâr-ı Bekr Eyaleti kaldırılmış yerine Diyâr-ı Bekr Vilayeti kurulmuştur.

Kurulduğu tarihten cumhuriyetin ilanına kadar olan süre içinde valilik yapan devlet adamları şunlardır:



Portföy

Portföy veya portfolyo, herhangi bir konudaki çalışmaların veya belgelerin bir araya getirildiği dosya. Portföy kavramının sanattan finansa çok çeşitli bir kullanım alanı vardır. Latince "portare" (taşımak) ve "foglio" (sayfa) kelimelerinin birleşiminden oluşmuştur.

Portföy, bir yatırımcının aynı veya farklı özelliklere sahip birden fazla yatırım aracına (nakit para, altın, döviz, vadeli mevduat, tahvil, hisse senedi ve hazine bonosu gibi mali mevduatlar) yatırım yapmak suretiyle oluşturduğu toplam değerdir.

Kişi veya kuruluşların portföy yapısı ve portföy yönetimi bunların risk alma eğilimlerine, likidite tercihlerine ve çeşitli mevcutların sağlayacağı getiri oranlarına bağlıdır. Örneğin, reel faiz hadlerinin yükseltilmesi halinde, portföy sahibi portföyünde tuttuğu nakit parayı vadeli mevduata veya tahvile dönüştürme yoluna gidebilir.

Kariyer portföyü bir kimsenin eğitim ve meslek hayatı ile ilgili önemli bilgi ve belgeleri düzenli ve sunuma hazır olarak bulundurması için oluşturulur. Portföy kişinin iş, daha yüksek mevki ve eğitim kurumlarına başvurularında kullanılır. Bu anlamda CV'den çok daha kapsamlıdır. Kişinin eğitiminin, çalışmalarının, yeteneklerinin, deneyimlerinin ve potansiyelinin kapsamlı bir özetidir. Günümüzde kariyer portföyleri gitgide yaygınlaşmakta, özellikle gelişmiş devletlerde öğrenciler liseden itibaren portföy oluşturma konusunda teşvik edilmektedirler.

Portföy, bir sanatçı veya yazarın stil ve metotlarını göstermek üzere hazırlanmış eser koleksiyonudur. Gerekli görülen yerlerde eserlerde düzenleme ve değişiklikler (edit) yapılmış olabilir. Portföy sanatçı veya yazarın en başarılı eserlerini veya belirli bir alandaki derinliğini yansıtıyor olabilir.


Dara, Yüksekova

Dara köyü 16. yüzyıl'da kurulan, Yüksekova, Hakkari'de bulunan, ismi Kürtçede ağaç anlamınıda olan yerleşim birimidir. Yüksekova'ya uzaklığı 8 km olan "dara" köyünün halkının çoğu geçimini tarımla sağlamaktadır. Yaklaşık 54 hane bulunan köyde yaklaşık 330 kişi yaşamaktadır.
Ayrıca Mardin'de de Dara adında bir köy bulunmaktadır.dara daha çok

http://www.dara.com.tr.tc/

Dara ile ilgili yazılmış bir metin; http://blog.milliyet.com.tr/Proje/Gusta/GustaBlog.aspx?BlogNo=44513


FK Metalurg Donetsk

FC Metallurg Donetsk, Donetsk kentinde kurulmuş bir Ukraynalı futbol kulübüdür. Futbol takımı Premier Liga'da mücadele etmektedir.



Ibrahim Ba

Ibrahim Ba (d. 12 Kasım 1973, Dakar) Senegal asıllı Fransız futbolcudur. Orta saha ve forvet pozisyonlarında oynayan oyuncu 2004-05 sezonunda Çaykur Rizespor'a da transfer olmuştu.

Senegal'de doğan Ibrahim Ba, ailesinin küçük yaştayken Fransa'ya taşınması ile çifte vatandaş statüsünü almış ve Fransa millî futbol takımını tercih etmiştir. 1990'ların sonunda 8 kez millî takıma seçilmiş ve bu maçlarda 2 gol atmıştır. 2007 sezonunda bonservissiz bir şekilde AC Milan kulübüne transfer olmuştur.



Özbekistan millî futbol takımı

Özbekistan millî futbol takımı, Özbekistan'ı uluslararası arenada temsil eden futbol takımıdır. Özbekler SSCB'den ayrıldıktan sonra ilk millî futbol karşılaşmalarını 17 Haziran 1996 günü Tacikistan'la oynadılar. Özbekistan millî takımı diğer Orta Asya millî takımlarından daha başarılıdır. Özbekistan millî takımının danışmanlığını bu ülkenin Bunyodkor takımını 2008-2009 sezonunda çalıştırmış olan Zico yapmıştır. Takım hiçbir zaman Dünya Kupası'na katılamamıştır.

Özbekistan, Sovyet Birliği'nin dağılmasının ardından ilk maçını 17 Haziran 1992 tarihinde Tacikistan ile oynadı. Özbekistan'ı temsil eden millî futbol takımı Orta Asya merkezli futbol takımları arasında en güçlüsü olarak kabul edilmektedir.

Özbekistan katıldığı ilk resmi turnuva olan 1994 Asya Oyunları futbol turnuvasını kazanmayı başardı.

Özbekistan turnuvada son sekize kalmayı başardı. Fakat çeyrek final turunda Bahreyn'e penaltılarla boyun eğdi ve turnuvadan elendi.

Özbekistan 2006 FIFA Dünya Kupası elemelerinde Irak, Filistin ve Tayvan ile birlikte 2. grupta yer aldı. Özbekistan bu grubu Irak'ın beş puan önünde birinci tamamlayarak üçüncü tura yükselmeyi garantilemiş oldu.

2004 AFC Asya Kupası'nın çeyrek finalinde olduğu gibi Özbekistan yine Bahreyn ile eşleşti. Takım deplasman golleri kuralı nedeniyle yine Bahreyn'e boğun eğdi ve uluslararası play-off oynama şansını kaçırdı. Bahreyn ile Özbekistan bu turnuvada üç maç oynadılar. Bunlardan ilkinde Özbekistan rakibini 1-0 yendi. Fakat FIFA Japon hakem Toshimitsu Yoshida'nın hata yaptığını öne sürerek maçın tekrarlanmasını istedi. Tekrarlanan maç 1-1 berabere bitti. Bahreyn'de oynana rövanş maçı 0-0 bitti. Böylece Bahreyn uluslararası play-off oynamaya hak kazandı.

2007 AFC Asya Kupası'nda Özbekistan ekibi C grubunda İran, Çin ve Malezya ile eşleşti. İran'a 2-1 yenilseler de Malezya'yı 5-0, Çin'i 3-0 yenerek grubu ikinci tamamladılar ve gruptan çıkmayı başardılar. Fakat çeyrek finalde Suudi Arabistan'a 2-1 yenilerek turnuvadan boynu bükük ayrıldılar.

Üç yılda üç farklı yabancı teknik direktör yönetimine girdikten sonra Özbekistan Futbol Federasyonu takımın başına Özbek teknik adam Rauf Inileev'i getirdi. Inileev yönetimindeki Özbekistan elemelerde altıda beş yaparak grubunu birinci bitirdi. Dördüncü grupta yer alan Özbekistan bu grupta Suudi Arabistan, Singapur ve Lübnan takımlarını arkasında bırakmıştı. Üçüncü turdaki bu başarının aksine takım dördüncü turda çok kötü bir grafik çizdi. Avustralya, Japonya, Bahreyn ve Katar'ın arkasında dört puanla beşinci sırada kalan Özbekistan tek galibiyetini Katar karşısında 4-0 gibi net bir skorla aldı.

2011 AFC Asya Kupası turnuvasında Özbekistan tarihinin en önemli başarılarından birini elde etti. Elemelerde Birleşik Arap Emirlikleri ve Malezya ile birlikte C grubuna düşen Özbekistan averaj nedeniyle grubundan ikinci sırada çıktı. Özbekistan grup aşamasını Katar, Çin ve Kuveyt'in önünde namağlup olarak bitirdi. Takım çeyrek finalde Ürdün'ü 2-1 geçtiyse de yarı finalde Avustralya'ya 6-0 gibi farklı bir skorla yenilerek elendi. Özbekistan turnuvanın üçüncüsünü belirlemek için yapılan maçta Güney Kore'ye 3-2'lik bir skorla boyun eğdi ve turnuvayı dördüncü olarak bitirdi.

Özbekistan ikinci torbadan girdiği 2014 FIFA Dünya Kupası elemelerinde Japonya, Kuzey Kore ve Tacikistan ile eşleşti. Bu grubu yenilgisiz, beş galibiyet ve bir beraberlikle ilk sırada bitirerek dördüncü tura yükseldi. Dördüncü turda, A grubunda İran, Güney Kore, Katar ve Lübnan ile eşleşti. Grubu Güney Kore ile aynı puanda bitirse de, tek gollük averaj farkıyla İran ve Güney Kore'nin ardından üçüncü sırada yer aldı. B grubunu üçüncü sırada bitiren Ürdün ile eşleşen Özbekistan iki maçta da rakibiyle 1-1 berabere kaldı. Penaltı atışlarında rakibine 9-8 kaybederek kıtalararası play-off şansını bir kez daha kaybetti.


"24 Mart 2016 itibarıyla."

19 Kasım 2013 itibarıyla.

19 Kasım 2013 itibarıyla;


Beşir Balcıoğlu

Beşir Balcıoğlu, (d. 1909, İstanbul - ö. 2 Haziran 1978), Türk diplomat ve büyükelçi.

2 Haziran 1978'de Madrid'de Türkiye'nin Madrid büyükelçisi Zeki Kuneralp'in makam aracında, Kuneralp'in hanımı Necla Kuneralp ve büyükelçilik şoförü ile birlikte, Ermeni Soykırımı Intikam Komandoları'nın (JCAG) 3 üyesi tarafından gerçekleştirilen silahlı saldırı sonucu hayatını kaybetti.

Bacanağı Zeki Kuneralp'i ziyaret etmek üzere Madrid'e gelen Balcıoğlu, suikast sabahı bir müze ziyaretine hazırlandı. Kuneralp işleri nedeniyle eşini ve bacanağını daha rahat olduğundan büyükelçilik makam aracıyla müzeye yollamak istedi. Beşir Balcıoğlu ve Necla Kuneralp'in büyükelçiliğin önünden arabaya bindikleri sırada suikastçiler uzaktan Balcıoğlu'nu Kuneralp zannederek harekata devam kararı aldılar. Makam aracı büyükelçiliğin biraz ilerisindeki Jenner ve Fortuny sokaklarının kesiştiği köşede makinalı tüfeklerle yaylım ateşine tutuldu. Balcıoğlu, Kuneralp ve o sıralar 6 aylık hamile eşi olan İspanyol araç şoförü Antonio Torres hayatlarını kaybettiler. Torres, Türk diplomatlarına karşı yapılan suikast eylemlerinde o güne kadar hayatını kaybeden ilk yabancı uyruklu kişi olarak kayıtlara geçti.

Balcıoğlu ve Kuneralp'in naaşları uçakla Türkiye'ye getirildi ve devlet töreniyle toprağa verildi. Beşir Balcıoğlu, suikaste uğradığı sırada emekli bir büyükelçi olmasına rağmen, Türkiye Cumhuriyeti adına hayatını kaybettiği için şehit sıfatıyla anılmaktadır. Ailesine "Türkiye Cumhuriyeti Devlet Övünç Madalyası" verilmiştir. Kızı Gülsün Birand Birleşmiş Milletler de uzun yıllar çalışmıştır.

Oğlu Emin Mahir Balcıoğlu, Sakıp Sabancı ve İstanbul Modern müzelerinde müdürlük yapmış bir mimardır. Torunu Can Balcıoğlu ise Bağımsız Model Birleşmiş Milletler Delegeleri Birliği kurucu başkanıdır.


Süleymancılar

Süleymancılar ya da Süleymanlılar 
, Türkiye'de bir cemaattir. İsmini Süleyman Hilmi Tunahan'dan alır. 1990'ların başında Türkiye'de tahminî iki milyon civarı üyesi vardı. Amerika Birleşik Devletleri ve Almanya'da da şubeleri vardır.

Bu cemaatin kurucusu Sü­ley­man Hilmi Tunahan, 1920 yılında Da­ru­’l-Hi­lafe­ti­’l-Aliy­ye medresesinde öğretmenliğe başladı. 4 sene sonra 1924'de Tevhîd-i Tedrîsat Kanunu'nun çıkmasıyla medrese usulü eğitim yasaklandı. Tunahan, öğretmenliği bırakıp İstanbul vaizliğine atandı. Lakin Gedikpaşa ve Lüleburgaz gibi yerlerde topladığı öğrencileri, işçi olarak gösterip onlara ders verdi. Bu faaliyeti nedeniyle 1939 yılında üç, 1944 yılında ise sekiz gün gözaltında tutuldu. 1943 yılında vaizlik yetkisi elinden alındı. 1949'da Kuran kurslarının açılmasına yasal olarak izin verildi. Tunahan 1951 yılında Çamlıca'da ilk Kuran kursunu açtı.

1924'de Tevhid-i Tedrisat Kanunu'nun çıkması ile medrese usulü eğitim yasaklanınca, Süleyman Hilmi Tunahan, Müderrisler Cemiyeti'nin kaldırılması üzerine bir araya gelen 520 müridle toplanarak, orada hazır olan herkesin, memleketin her tarafında bir-iki öğrenci okutmak suretiyle İslam'ı öğretmelerini öğütlemiştir.

Kökenleri, 14. yüzyılın ikinci yarısında kurulmuş olan Nakşibendîlik'in Hindistan ve Pakistan'da yaygın olan "Mûceddidî" koluna kadar uzanır. Erenköy, Işıkçılar, İskenderpaşa, İsmailağa, ve Menzil cemaatlerinde olduğu gibi Süleyman Hilmi Tunahan'ın silsilesi de Nakşibendi şeyhlerinden Şâh Ghulam Ali Dehlevî'ye bağlanır. Türkiye'de yaygın olan diğer Halidî kollarından farklı olarak, Sü­ley­man Hil­mi Tunahan'ın mürşidi olan Selahüddin İbn-i Mevlana Siracüddin, Nakşilikten daha ziyade Hindistan ve Pakistan'da yaygın bir kolu olan Mûceddidî dalının temsilcisi Ebû Saîd Sâhib Mûceddidî'nin torunu Muhammed Mazhar'ın müridiydi.

Süleymancıların Türkiye dışında birçok ülkede faaliyetleri vardır. Yayın organları "İnsan ve Hayat", "Çamlıca Çocuk", "Yedikıta" dergileri Fazilet ve Çamlıca Yayınları'dır.



Uğur Işık

Uğur Işık, (d. 1964) müzisyen.

Uğur Işık, 7 yaşında, mandolin çalmayı öğrenerek müzik eğitimine başladı. Ardından Beşiktaş Musiki Cemiyeti'nde udla tanıştı. 17 yaşında, ud ve çello eğitimi gördüğü İstanbul Türk Musikisi Devlet Konservatuvarı’na girdi. Birkaç yıl sonra da, pek çok önde gelen Türk sanatçısı gibi TRT'ye, çello sanatçısı olarak katıldı. Konservatuvarda bir süre öğretmenlik yaptıktan sonra Osmanlı ve Anadolu halk müziği geleneğini araştırıp, inceleyerek, çelloya uyarladı. Türk müziğinin zirvesi kabul ettiği Mevlevi müziğini derinlemesine inceledi.



2004 AFC Asya Kupası

Asya Futbol Konfederasyonu'nun 2004 Asya Kupası finalleri Çin'de 17 Temmuz ve 7 Ağustos günleri arasında düzenlendi. Pekin'deki final karşılaşmasında Çin'nin yenen Japonya şampiyon oldu.

Tüm saatler Çin standart saati (UTC+8)

Tüm saatler Çin standart saati (UTC+8)








Devrim

Devrim, inkılâp ya da ihtilâl, bir durumdan başka bir duruma geçiş, evrim, dönüşüm. Toplumsal değişimlerin insan iradesiyle hızlandırılması devrimleri oluşturur. Belli bir alanda hızlı, köklü ve nitelikli bir şekilde gerçekleşir.

Kitle halindeki bir toplumsal hareketin başlatılmasının söz konusu olduğu, var olan bir rejimi şiddet kullanımı sonucunda başarıyla yıkarak yeni bir hükümet biçimi oluşturan bir politik değişme süreci. Bir devrim, Hükümet Darbesi (coup d’etat)'den ayrı tutulmalıdır, çünkü devrimde bir kitle hareketi ile politik sistemin bütününde önemli bir değişmenin gerçekleşmesi söz konusudur. Bir Hükümet Darbesi, iktidarın silah yoluyla, ancak hükümet sistemini kökten bir biçimde değiştirmeden varolan politik liderlerin yerine geçecek olan kişiler tarafından ele geçirilmesine göndermede bulunmaktadır. Devrimler, varolan politik otoritelere meydan okuyan sistem ancak yine politik sistemi bütün olarak dönüştürmekten çok otoriteyi temsil eden kişilerin yerlerine başkalarının geçirilmesini hedefleyen başkaldırılardan da ayrı tutulmalıdır.

12 Eylül 1980 sonrasında, sakıncalı bir terim olduğu gerekçesiyle "devrim" yerine "ihtilâl" ve "inkılâp" sözcükleri kullanılmaya başlanmış, yeni basılan ders kitaplarında devrim sözcüğü eski karşılıklarıyla değiştirilmiştir.




Bangalore

Bangalor, Hindistan'da Karnataka eyâletinin başkenti ve Asya'nın silikon vadisi olarak adlandırılan şehir.

Hindistan'daki şehirler listesi


Fekondite

Fekondite, bir dişi balık tarafından bir üreme periyodunda oluşturulan yumurta miktarı. En fazla yumurta oluşturan türler yumurtası pelajik olanlardır. Bir dişi tarafından üretilen yumurta sayısı, balığın büyüklüğü ile artar ve türler arasında çok değişir. Genellikle yumurtası büyük olan balıkların fekonditesi, küçük olanlarınkinden daha azdır.


Kedi balığı

Siluriformes (Yayıngiller), kemikli balıklar üst sınıfına ait, 34 familyayı ve dünyaca 2400 balık türünü kapsayan bir balık takımı. Siluriformes balıkları genelde yassı yapılı tatlı su balıklarıdırlar. Sadece birkaç türleri denizde, çoğu tatlısuda yaşar.

Pulları olmayan bu balıkların, ağızlarından bıyıklar sarkar. Bu bıyıklar tat alma ve dokunarak hissetme organlarıdırlar. Ağızları genelde aşağıya doğru yöneliktir, ve bu yemeklerini suyun dibinde aldıkları anlamına gelir.

Göğüs ve sırt yüzgeçlerinin tam önünde, dışarı çıkarıp tekrar içeri çekebildikleri dikenlere sahiblerdir. Bu dikenler onları balık yiyen hayvanlara karşı koruması içindir. Tehlikede olan bir balık, bu dikenlerini dışarı çıkarır ve böyle onu yutmak istiyen bir hayvan yutamaz ve bırakır. Siluriformesler Gymnotiformes takımı ile yakın akrabadır.

Avrupa'daki en yaygın türü yayın balığı'dır. Bu 3 metre boya kadar varabilen tür Türkiye'ninde her yerinde bulunur. Türkiye'de ayrıca mezopotamya yayın balığı adlı ikinci bir türü mevcuttur.

Türlerinin çoğunluğu suyun dibine bağlı bir yaşam sürdürürler ve çok çeşitli gidalarla beslenirler. Çoğu türlerde yumurtaların bakıcılığını erkek balık üstlenir.

Siluriformes takımı birçok akvaryumcuların sevdiği balık türlerini kapsamaktadır. Bunlardan en yaygınları Loricariidae, Mochokidae, Ariidae, Pimelodidae ve Aspredinidae familyalarına aitlerdir.



Acipenseriformes

Acipenseriformes, kemikli balıklara ait, 2 familyası haricinde birçok nesli tükenmiş familyayı kapsayan bir balık takımı. Bu balıkların iskeletleri tamamen kemikleşmemiştir. Fosil olarak tebeşir çağından kalma kalıntıları bulunmaktadır.

Bütün türleri nesli tükenme tehlikesi ile karşı karşıya bulunmaktadır, ve çoğunun hatta (en azından) yöresel olarak nesli çoktan tükenmiştir.

Chondrosteidae ve Errolichthyidae familyalarının nesilleri çoktan tükenmiştir.



Ovacık, Karabük

Ovacık, Karabük iline bağlı bir ilçe.

Karabük il merkezine 47 km uzaklıkta bulunan, 393 km² yüzölçümüne sahip olan ve deniz seviyesinden 1140 m yüksekte yer alan Ovacık ilçesinin 1 mahallesi ve 42 köyü bulunmaktadır. Halkın en önemli geçim kaynağı tarım ve hayvancılıktır.

İlçenin kuzeyinde Safranbolu, kuzeybatısında Karabük İl merkezi, güneyinde Çankırı'nın Çerkeş ve Atkaracalar ilçeleri, güneydoğusunda Çankırı'nın Bayramören ilçesi, batısında Eskipazar, doğusunda ise Kastamonu'nun Araç ilçesi bulunmaktadır. Karabük'e bağlı olan Ovacık 42 köy ve 1 merkez mahalleden oluşmaktadır. İlçeye bağlı bucak yoktur. Arazinin dağlık ve engebeli oluşu nedeniyle toplam 139 yerleşim birimi bulunmaktadır.

İlçenin ekonomisinde en önemli pay tarımdır. Bunun yanında önemli bir gelir kaynağı da emekli maaşlarıdır. İlçede yaşayanların önemli bir kısmı başta Kardemir olmak üzere bölgedeki sanayi kuruluşlarından emekli olmuştur. Köylerde yaşayanların büyük bölümünü emekliler oluşturmaktadır. Küçük işletmeler halinde yapılan tarımın yanında hayvancılık ve orman işçiliği de önemli geçim kaynakları arasındadır. Sanayi yoktur. Ticaret ise son derece sınırlıdır.

İlçede iç tüketime yönelik tarım yapılmaktadır. Toprağın yapısının çok engebeli olması nedeniyle istenilen düzeyde üretim artışı sağlanamamıştır. Genel olarak tarımsal ürün hububata dayanmakta, özellikle buğday ve arpa ekimi yapılmaktadır. 1982 yılından itibaren Tarım ve Köy İşleri Bakanlığı İlçe Müdürlüğü’nce yem bitkileri ve baklagil ekimine yönelik çalışmalar başlatılmış halen devam etmektedir. İlçe ve köylerdeki arazi yapısının engebeli ve dağlık oluşu nedeniyle tarıma elverişli araziler sınırlıdır. Mevcut araziler meyilli bir yapıda ve küçük parçalar halindedir. Sulanan arazinin az olması sebebiyle hububat ve yem bitkileri tarımı ile hayvancılık önemli bir yer tutmaktadır.

İlçede hayvan çeşitliliği bulunmamaktadır. Hayvansal üretimden elde edilen gelir ilçe ve komşu ilçelerde değerlendirilmektedir. İlçe merkezi ve köylerdeki hayvancılık ve elde edilen hayvan ürünleri daha çok bireysel ihtiyaçları karşılamaya yöneliktir.

Ormancılık ilçe için önemli olup, 2008 yılı sonu itibarıyla 17,862,027 m³ damga, 2.431,783 m³ tomruk, 1000m3 kâğıtlık odun, 523,187 m³ maden direği, 168,41m3 yuvarlak sanayi(ibreli), 28,142 m³ yuvarlak sanayi(yapraklı), 1.595,656 m³ kâğıtlık odun, 1.104 kabuklu kâğıtlık odun, 2.972 ster lif yonga ve 859 ster yakacak odun üretimi yapılmıştır. İlçe genelinde ormancılık faaliyetleri yönünden önemli bir canlılık yoktur. Orman ürünlerinin değerlendirilebileceği herhangi bir tesis de bulunmamaktadır. Ağaç türleri olarak karaçam, sarıçam, kızılçam, meşe ve kayın bulunmaktadır.

İlçede eğitim alanında merkezde 1 ilköğretim okulu, l spor lisesi, l genel lise, l halk eğitim merkezi ve 1 kütüphane; köylerde ise 40’ı köy, 3’ü mahalle ilkokulu olmak üzere 43 ilkokul bulunmaktadır. Köy okullarının tamamı öğrenci azlığı nedeniyle kapatılmıştır. Eğitim hizmetleri sadece merkezde bulunan okullarda yürütülmektedir.



Bebe

Bebe, Bèbè, Bébé ya da BeBe şu anlamlara gelebilir:










Mahmuzlu Akdeniz kaplumbağası

Tosbağa ("Testudo graeca"), Testudinidae familyasından bir kaplumbağa türü. Arka ayak butlarında mahmuzu andıran ufak sert çıkıntıları vardır. Bu yüzden mahmuzlu Akdeniz kaplumbağası olarak bilinir. Birçok alt türü vardır. Bunlar;


TÜBİTAK'ın yayınladığı tür listesine göre bu yukarda sıralanan "Testudo graeca" alt türlerinden yalnızca dördü Türkiye'de yaşamaktadır.



Trakya tosbağası

Trakya tosbağası veya Hermann kaplumbağası ("Testudo hermanni"), Testudinidae familyasından karada yaşayan bir kaplumbağa türü. Avrupa kıtasında bulunur. Türkiye'de sadece Trakya bölgesinde bulunduğu için Trakya tosbağası diye bilinir.

Arka ayak butlarında "Testudo graeca ibera" gibi mahmuz çıkıntıları yoktur buna karşın kuyruğunun ucu sertleşerek tırnak benzeri bir uç halini almıştır. Kabuğu "Testudo graeca ibera"lara göre daha incedir. Boy 20 cm kadardır. Çeşitli otlar sebzeler ve ulaşabildiği bitki yaprakları ile beslenir

Herman kaplumbağası 2 alt türe ayrılır.



Benekli kaplumbağa

Benekli kaplumbağa ("Emys orbicularis"), Emydidae familyasından tatlı sularda yaşamakla birlikte deniz kenarları ve acı sularda da görülen bir kaplumbağa türü.

Üst kabuğu siyahımsı ya da kahverengimsidir, boyun, bacaklar ve kuyrukta küçük sarı benekler vardır. Sırt kabuğu ile karın kabuğu yanlarda tam olarak kaynaşmıştır. Ortalama yetişkin bir benekli kaplumbağanın boyu 20 cm, kuyruğu 8 cm, ağırlığı da 1 kg civarındadır.

Gündüzleri bataklıkların kenarında güneşte dolaşan bu hayvan, akşamları durgun suların üstünde yüzer ya da kıpırdamadan durur. Kışı suyun dibinde kış uykusuna yatarak geçirir. Hem karada, hem sularda gelişen larvalar, balıklar, yumuşakçalar ve küçük kabuklularla beslenir.

Bu tür kaplumbağalara Avrupa'da çok rastlanır. Türkiye'de Trakya, Orta Anadolu, Batı Anadolu ve Güneydoğu Anadolu bölgelerinde 4 alt türünün yaşadığı tespit edilmiştir. Yaşam alanları sürekli tahrip edildiği için soyu tükenme tehlikesi altındadır.


Çizgili kaplumbağa

Çizgili kaplumbağa ("Mauremys caspica"), göl ve akarsularda yaşayan bir kaplumbağa türü. Türkiye'de Trakya, Ege, Akdeniz ve Güneydoğu Anadolu'ya yayılmıştır.

Kabuğu gri renklidir. Siyahımsı gri olan boynunda, ayaklarında ve kuyruğunda sarımsı çizgiler vardır. Kabuğu basıktır, genç çizgili kaplumbağalarda kabuğu oluşturan halkalar karinalı olur. Yazın güneşlenmeyi sever. Kışı suyun dibinde kış uykusuna yatarak geçirir. Dişileri su kenarındaki kumluklara 9-20 yumurta bırakabilir. Boyu 25 cm'e kadar büyüyebilir. Balık, kurbağa ve diğer suda yaşayan canlılarla beslenir.


Fırat kaplumbağası

Fırat kaplumbağası ("Rafetus euphraticus"), Trionychidae familyasından dibi çamurlu göl ve nehirlerde yaşayan bir kaplumbağa türü.

Kabuğun üzeri yumuşak deriyle örtülüdür. Başının ucunda ufak bir hortum bulunur. Havayı bu hortumun ucunda bulunan burun delikleriyle alır. Güneşlenmek için nadiren su dışına çıkar. Hayatlarının çoğunu dipte çamura gömülü olarak geçirirler. Deri ve ağız içi solunumuda yaptıkları için uzun süre su altında kalabilirler.

Çeşitli bitkiler balık, sucul böcekler, yengeç, solucan, kurbağalar, yiyebileceği boyuttaki su yılanları ve yiyebileceği boyuttaki tüm sucul hayvanlardır.

Türkiye'de Fırat ve Dicle nehirlerinde görülürler. Yapılan barajlar nedeniyle soyları tükenme tehlikesi altındadır.


Yeşil kaplumbağa

Yeşil kaplumbağa ya da yeşil deniz kaplumbağası ("Chelonia mydas"), Chelonia cinsi içindeki tek tür olan bir deniz kaplumbağasıdır. 200 kg ağırlığa, 1-1,5 metre uzunluğa erişebilir ve bu ölçülerle, sert kabuklu kaplumbağalar içinde en büyük olandır. Tropik, tropik altı ve bazı daha ılıman denizlerde dağılım gösteren yeşil kaplumbağa, bu adını erişkin bireylerin alglerden zengin beslenmesine bağlı olarak bedenlerindeki yağ dokusunun yeşil renkli olması nedeniyle almıştır (İngilizce, ).

Dişi bireyler, yumurta bırakmak için, tipik yuvalanma kumsallarına çıkarlar. Ayrıca, bu türün bireylerinin soğuk kanlı (ektotermik) bedenlerini ısıtmak için kumsallara çıktığına da sıkça rastlanır. Bunlar dışında, yeşil kaplumbağa tamamen bir deniz kaplumbağasıdır.

Sırtı gri kahverengi üzerine sarımsı kahverengi lekelidir alt kabuğu ise beyazımsı sarı renk olur. Bacak kenarlarında tek tırnakları vardır. Eti lezzetli olduğu ve yendiği için çorba kaplumbağası da denilir. Bu yüzden sayıları çok azalmıştır. Gece kumsallarda açtıkları çukurlara 200 den fazla yumurta bırakabilirler.

Çok nadiren Karadeniz'de de görülebilen bu canlı tüm Akdeniz'e yayılmıştır. Türkiye'de yalnızca Hatay, Mersin ve Adana sahillerinde yumurtlarlar. Kabuk boyu 140 cm ye kadar ulaşabilir. Erginleri deniz bitkileriyle yavrular ise hayvansal besinlerle beslenir. Yeşil deniz kaplumbağalarının nesli tükenmektedir. Bu amaçla WWF (Doğal Hayatı Koruma Vakfı), düzenlemiş olduğu Türkiye'nin Canı Kampanyası I. Dönem Hibe Projeleri kapsamında Samandağ Çevre Koruma ve Turizm Derneği'nin Samandağ Deniz Kaplumbağaları adlı projesine destek vermiştir.

ek bilgi



Nil kaplumbağası

Nil kaplumbağası veya Sini bağı ("Trionyx triunguis"), Trionychidae familyasından göl, nehir ve denizlerde yaşayan kaplumbağa türü.

Kabuğunun üzeri yumuşak deriyle kaplıdır. Üst tarafı yeşilimsi kahverengidir üzerinde küçük yuvarlak sarı lekeler bulunur. Karnı kirli beyaz ya da grimsi renktedir. Başının ucunda yumuşak kısa bir hortumu vardır. Havayı sudan çıkmadan bu hortumuyla alır. Parmak aralarında zar bulunur ve yalnızca 3 parmağında tırnak olur. Boyu 1 metreyi geçebilir.

Balık, sucul böcekler, yengeç, solucan kurbağalar, yiyebileceği boyuttaki yavru su yılanları ve yiyebileceği boyuttaki tüm sucul hayvanlardır.Genellikle nisan sonu mayıs haziran aylarında gerçekleşir tek üretimde anne kaplumbağalar en az 20 en fazla 60 yumurtayı gömmek için kıyılarda açtıkları çukurlarda bırakırlar.

Türkiye'de Akdeniz'e dökülen nehir ağızlarında ve Dalyandan Hataya kadar tüm Akdeniz sahillerinde yaşar.


Gülden Karaböcek

Saniye Gülden Göktürk, ya da bilinen adıyla Gülden Karaböcek (d. 4 Kasım 1953, Ankara), Türk fantezi, arabesk şarkıcısı.

Arabesk ve fantazi müziğin ilk isimlerinden olup müzik kariyeri boyunca pek çok tarzı denemiş ancak asıl ününü fantezi şeklinde tanımlanan kendine özgü arabesk şarkılarından kazanmıştır. Orijinal adı Saniye Gülden Göktürk olan sanatçı, ilk ve orta öğrenimini Ankara'da tamamladıktan sonra, Ankara Radyosu'nda Yaşar Aydaş'tan şan, nota ve solfej eğitimi aldı. Ankara'dan ailesi ile birlikte İstanbul'a gelerek ilk plağını 14-15 yaşlarında Pathé adlı firma hesabına doldurdu: "Yazılanlar Gelir Başa & Garip Kaldım" 45'liği. Bu plakta Karaböcek'e ünlü sanatçı Orhan Gencebay bağlamasıyla eşlik etti. İlk iki plağını Gülden Göktürk adıyla çıkartan sanatçı, yaşadığı aile içi gerilim sebebiyle dönemin ünlü starı ablası Neşe Karaböcek'in takma soyadını 1972 yılında mahkeme kanalı ile alarak resmileştirdi.

70'li yıllarda Anadolu Pop Folk olarak adlandırılan türküler seslendiren Gülden Karaböcek, o dönem ayrıca "Yaralı Kalp", "Anca Beraber Kanca Beraber", "Taka Taka", "Dur Bırakma Beni" gibi aranjmanları başarıyla seslendirdi. "Non Ce N'est Pas Fini" nin Türkçe sözlüsü Dur Bırakma Beni adlı şarkıda Gülden Karaböcek'e vokalde Nilüfer ve Füsun Önal eşlik eder. Gülden Karaböcek, o dönem Onno Tunç, Garo Mafyan, Norayr Demirci, Esin Engin gibi başarılı müzisyenlerle birlikte çalıştı.

Gülden Karaböcek, 70'li yılların ilk yarısında Aşık Veysel, Aşık Mahzuni Şerif, Neşet Ertaş, Aşık Nesimi Çimen, Aşık Mevlüt İhsani gibi ozanların eserlerini başarıyla seslendirir. Arif Sağ, Selahattin Bölük, Yücel Paşmakçı gibi Türk Halk Müziği'nin duayenleriye çalışan Gülden Karaböcek bu dönemde Aşık Veysel'den "Derdimi Dökersem Derin Dereye", Aşık Mahzuni Şerif'ten "Mehmet Emmi", "Dumanlı Dumanlı", "Nem Kaldı", "Dokunma Keyfine Yalan Dünyanın" ve "İşte Gidiyorum Çeşm-i Siyahım, Sebahattin Ali'den "Aldırma Gönül", Ali Ercan'dan "Adaletin Bu mu Dünya", Neşet Ertaş'tan "Gönül Dağı" ve "Sarmaşık Güllere Dolandım", Aşık Mevlüt İhsani 'den "Oy Beni Beni" ve "Oy Bende Yare Bende" gibi eserleri seslendirir. Karaböcek'in bu dönem Şah Plak'tan yayınlanan çalışmaları Anadolu Pop-Folk olarak adlandırılmakla birlikte bazıları Progressive rock ve funky öğeler de içerir.,

1975-1976 döneminde, Elenor'un bir diğer sanatçısı olan ve tıpkı kendisi gibi yeni yeni şöhretle tanışan Ferdi Tayfur'un bestelerinden etkilenerek, sanatçının arabesk tarzdaki "Bana Gerçekleri Söyle", "Akşam Güneşi", "Kır Çiçekleri", "Alıştım", "Çeşme", "Ne Bilirdim ki" gibi ses getiren bazı bestelerine plaklarında başarıyla yer verir. Tüm bu dönemdeki çalışmalarında düzenlemelerine ünlü müzisyen Onno Tunç aranjör olarak imzasını atar.

Gülden Karaböcek asıl şöhretini 1977 yılında çevirdiği ünlü Dilek Taşı filmi ile kazanmıştır. Hemen arkasından yayınlanan "Dilek Taşı" 45'liği sanatçının 1 numaralı başyapıtını 1978 yılının unutulmaz klasiği olarak zirveye çıkarmıştır. Dilek Taşı filmi ve 45'liği ile yaşadığı başarı, sanatçıya çok daha büyük bir başarının kapısını araladı ve böylece ünlü “Müzik ve Ben” albümü doğdu. 1979 yılında yayınlanan bu albümünde Karaböcek, besteci kimliğini, tüm müzik bilgisini ve yılların duygu birikimini açıkça ve doğal bir şekilde, içinden geldiği gibi ortaya koyarak başta "Sürünüyorum", "Ayrılık Kolyesi", "Kırılsın Ellerim", "Bahtıma Yanarım" ve "Kaybolan Hayaller" olmak üzere hit haline gelen pek çok esere imzasını attı.

1978 (Dilek Taşı), 1985 (Duyar mısın Feryadımı, Kenar Mahalle, Hasretinle Yaşanmıyor, Sevsen Ne Olurdu), 1986 (Ağlıyorsam Yaşıyorum) yıllarında çektiği 6 adet de sinema filmi vardır. Yaptığı albümler kadar seçme eserlerden oluşturulan nostalji kasetleri de sıkça basılmıştır. Besteci kimliğiyle MESAM ve MÜYORBİR üyesidir. Halen İstanbul-Beylikdüzü'nde yaşamakta olup, Atilla Alpsakarya ile yaptığı 12 Eylül 1975 tarihli ilk evliliğinden 14 Haziran 1979 doğumlu Alpay adlı bir erkek çocuk ile Recep Armağan Düzgit ile 16 Ağustos 1986 tarihinde yaptığı ikinci evliliğinden 27 Şubat 1988 doğumlu Nur adlı bir kız çocuk annesidir.

Nisan 1982'de "Gülden Fırtınası" adlı albümü; "Küstüm Sana Dünya", "Mahşer Gününde", "İki Kelime", "Can mı Dayanır", "Nasıl Güleyim" gibi hitler çıkarmasına rağmen, beklenen ticari başarıyı sağlayamadı.

Ağlıyorsam Yaşıyorum ve Duyarmısın Feryadımı albümleri büyük ilgi gören Gülden Karaböcek, 1983'te İngiltere de London Palladium'da ve Avustralya'da konserler verdi. 1984'te dönemin ünlü gazinolarından Çakıl Müzikholünde (Selami Şahin ile birlikte) ve İzmir Fuarı'nda ki Ekici-Över Gazinosunda assolist olarak sahne aldı. Çakıl Gazinosu'nda sahne alırken, Zeki Müren, Müzeyyen Senar, Ferdi Tayfur gibi bir döneme damga vuran isimler sahnesini izlemeye gelmiş olup, Zeki Müren ile aynı sahneyi paylaşmıştır. İzmir Fuarı'nda İbrahim Tatlıses, Barış Manço, Belkıs Akkale, Sezer Güvenirgil, Ayşe Mine, Beş Yıl Önce On Yıl Sonra Grubu ve Atilla Arcan gibi birçok ünlü ismi alt kadrosunda bulundurdu. Bülent Ersoy ve Ferdi Tayfur ile birlikte Avrupa turnesine çıkarak Almanya başta olmak üzere birçok Avrupa ülkesinde konserler verdi. 1987 ve 1988 yıllarında İstanbul Gülhane Parkı'nda büyük katılımların olduğu halk konserleri verdi. Türkiye'nin ilk yerli CD'si Bir Mucize Allahım'ı 1987'de Düzgit Plak etiketiyle çıkardı. Aziz-Jet-Sedef adlı şirket hesabına 5, Düzgit hesabına bir albüm daha çıkardı. Sanatçı, 1968-1987 yılları arasında sırasıyla Pathé, Şah, Elenor, Oscar ve Düzgit plak şirketlerinden 20 adet 45'lik ve 9 adet LP piyasaya sürdü.

1990'lı yılların başlarında "Anılar Bana Yeter", "Ara Beni Mutluluk", "Hatıran Yeter" gibi albümler çıkarmıştır. 1992 yılında "Kısmetse Olur" adlı Pop albümü çıkaran Gülden Karaböcek bu albümde usta müzisyen Garo Mafyan ile birlikte çalışmıştır. Sözleri Şehrazat'a ait "Kısmetse Olur" , "Kırgınım Anılara" ve "Zaman Hırsızı" adlı eserleri yorumlayan sanatçı, aynı zamanda bu eserlerin bestecisidir. Karaböcek 90'lı yılların ruhuna uygun olarak bu albümde daha önce İzzet Altınmeşe'nin yorumladığı "Kibarım" adlı türküye cover yaparak Pop tarzında seslendirmiştir. Düzenleme tabii ki Garo Mafyan'a aittir. Sanat hayatı boyunca hemen her türde şarkılar yorumlayan Gülden Karaböcek bu albümünde ayrıca sözleri Yusuf Hayaloğlu'na bestesi Ahmet Kaya'ya ait "Hediyem Olsun" adlı şarkı ile ünlü şair Orhan Veli Kanık'ın "Güllerim Lal" adlı eserini başarıyla yorumlamıştır. Söz ve müziği Fatih Kısaparmak'a ait "Yalanmaydı" adlı eseri de seslendiren Gülden Karaböcek ayrıca bu şarkıya klip çekmiştir., Gülden Karaböcek 1993 yılında "Hayrını Gör" adlı albümde şair Nâzım Hikmet'in "Niye Böyle Geç Kaldın" adlı şiirini seslendirir. 1997 yılında Özer Plak'tan yayınlanan "Silemem" albümünü çıkartan Gülden Karaböcek, bu albümde yer alan "Günahkarım" adlı şarkıya klip çekti. Sözleri Mehmet Yüzüak'a ait "Anne" adlı şarkı büyük ilgi gördü. Gülden Karaböcek sonrasında gerek özel hayatındaki sorunlar gerekse müzik piyasasının içinde bulunduğu kriz sebebiyle müziğe uzun bir süre ara vermiştir.

Son albümü 2001 yılında çıkan Güldence'dir. Bu albümde Gülden Karaböcek Aşık Mahzuni Şerif, Aşık Nesimi Çimen, Musa Eroğlu, Ali Tekintüre, Cengiz Tekin, Fatih Kısaparmak, Ferdi Tayfur ve Özhan Eren gibi şair ve ozanların eserlerine yer verir. Sanatçı bu albümünde; Aşık Mahzuni Şerif'ten "Nem Kaldı", "Bitmez Tükenmez Geceler" ve "Dumanlı Dumanlı", Musa Eroğlu'ndan "Telli Turnam", Aşık Nesimi Çimen'den "Vay Deli Gönül", Özhan Eren'den "Kara Tren" adlı türküleri her zamanki Güldence tavrıyla başarıyla seslendirir. Karaböcek, söz ve müziği Ali Tekintüre'ye ait "Anadan Ayrı" ve "Sevmez Olaydım" eserlerin yanı sıra, Ferdi Tayfur'un "İçim Yanar", Cengiz Tekin'in "Diyemedim", Fatih Kısaparmak'ın "Ağlıyor Ağlıyorsun" adlı bestelerini okur. Gülden Karaböcek, albümün tek klibini sözleri Ali Tekintüre'ye müziği Adnan Aslan'a ait "Sevmez Olaydım" adlı şarkıya çeker. Gülden Karaböcek 2004 yılında Murathan Mungan'ın tribute albümü Söz Vermiş Şarkılar'a "Otel Odaları" adlı şarkı ile katkıda bulunmuştur. 2006 yılında 22 yıl aradan sonra Muazzez Abacı ile birlikte yeniden İzmir Fuarı'nda Nostaljik Göl Gazinosu'nda sahne aldı., 2004 yılında aktif müzik yaşantısına dönmüş olup, Eylülist Müzik Kulübü, Paella, Cahide, Nahide, 5. Kat, Parkorman, Ghetto, Harbiye Cemil Topuzlu Açıkhava Tiyatrosu gibi çok özel mekanların yanı sıra, Azerbaycan'da Haydar Aliyev Sarayı'nda (2010) ve Türkiye'nin dört bir yanında konserler vermeye başlamıştır.

Gülden Karaböcek 5 Nisan 2010 tarihinde Milliyet Gazetesi'nden Olcay Ünal Sert'e verdiği röportajında, "Şarkılarınızda isyan var. ‘Sürünüyorum’da “Baştan yarat beni dertten eleyip, acı şu halime sürünüyorum”, ‘Kırılsın Ellerim’de “Ne zaman bitecek Tanrım bu azap, yarını olmayan günlere kaldık” diyorsunuz. O yıllarda bu isyan niye? sorusuna "Bir dönemi yansıtıyor. 12 Eylül 80 ihtilali sonrası, sancılı bir döneme rastladı. Yokluklar, yağ, benzin kuyrukları... Acılı şarkılarda teselliyi buldu insanlar. Şu anda da bir yenisini yaşıyoruz. Ben besteciyim esasında bu şarkıları yazana sormak lazım." yanıtını vermiştir.

2012 yılında İstanbul Ataköy'de Sheraton Otel’de düzenlenen 18. Magazin Gazetecileri Derneği Altın Objektif Ödülleri töreninde Yaşam Boyu Onur Ödülü'ne lâyık görülmüştür. Ödülünü alırken teşekkür konuşmasının ardından, şarkılarının halka mâl olduğunu belirterek "Şarkıların gerçek sahipleri sizlersiniz" demiştir.

Gülden Karaböcek'in dizilerde de sık sık şarkılarına yer verilmiştir. Kıvanç Tatlıtuğ 'un başrolü oynadığı Kuzey Güney adlı dizide 80'lerin büyük hiti Ağlıyorsam Yaşıyorum adlı şarkıya yer verilirken, Tövbeler Tövbesi adlı dizide stadlarda marş olan Sürünüyorum'a , "Kalbim Seni Seçti" adlı dizide Kırılsın Ellerim ve Sen Evlisin'e,Seksenler adlı dizide Ben Olmalıydım ve Ayrılık Kolyesi adlı şarkılarına yer verilmiştir.

Gülden Karaböcek, 2015 yılında Almanya'nın Dortmund, Köln, Essen, Berlin şehirlerinde konserler vermiş olup, 2016 yılının ilk konserini aynı zamanda doğum yeri olan Başkent Ankara'da vermiştir. 5 Temmuz 2016'da Didim'de , 7 Temmuz 2016'da Karaman'da 1. Uluslararası Başyayla Kiraz ve Kültür Festivali'nde sahne aldı. 5 Kasım 2016'da İstanbul'da Beyrut Performance Hall'de sahne alan Gülden Karaböcek doğum gününü sahnede kutladı., Sanatçı son albümü üzerindeki çalışmalarını sürdürmekte olup sürpriz albümü beklenmektedir.






Tortuga

Tortuga ya da Isla Tortuga, resmi olarak Île de la Tortue, Karayiplerde yer alan bir adadır. Haiti'nin kuzeybatı açıklarında bulunur.

Adı (Isla Tortuga) hem İspanyolca hem Fransızca "Kaplumbağa Adası" anlamına gelir. 17. yüzyılda önemli bir korsan limanı olmuştur.

Tortuga 1494 yılında Kristof Kolomb'un Yeni Dünya'ya ikinci yolculuğunda keşfedildi. Kolomb'un denizcilerinin adaya bu adı vermelerinin sebebi şeklinin bir kaplumbağayı andırmasıdır.

Adaya ilk olarak birkaç İspanyol koloniciler geldi. 1625 yılında Fransız ve İngilizler adaya ulaştı ve sonra Hispaniola adasına yerleşmeye karar verdiler. 1629'da İspanyollar Don Fadrique de Toledo önderliğinde adaya saldırdılar ve başarılı olarak ele geçirdiler. Fransız ve İngilizler adadan sürüldü. Tortuga kale ve surlarla korunmaya alındı. Hispaniola'yı almak amacıyla İspanyol ordusunun adadan ayrılması ile Fransızlar Tortuga'yı tekrar ele geçirdiler ve İspanyolların kurduğu korumayı güçlendirip geliştirdiler. 1630'da Fransızlar doğal bir limana Fort de Rocher'ı inşa ettiler. 1630'dan sonra ada Fransız ve İngiliz kolonileri tarafından paylaşıldı ve korsanlar için sık kullanılan bir üs haline geldi. 1633'te yerleşmeye yardımcı olmak üzere ilk Afrikalı köleler getirildi. Ancak köle kullanımı başarılı olmadı ve 1635'te sona erdi. Adada köleler üzerinde kontrol hakimiyeti kurulamamıştı ve Fransız-İngiliz koloniler arası süregelen çatışmalar vardı. Aynı sene İspanyollar geri dönüp adayı fethetti ancak tekrar geri döndüler, ada büyük bir önem taşımayacak kadar küçüktü. İspanyolların bu geri gidişi adayı tekrar İngiliz ve Fransız korsanlara bıraktı. 1638'de İspanyollar üçüncü kez dönerek adayı İngilizlerden ve yeni gelen Hollandalılardan temizlediler, ancak kısa süre içinde aynı koloniciler tarafından geri sürüldüler.

1640 yılına gelindiğinde Tortugalı korsanlar kendilerine "sahil'in kardeşleri" (brethren of the coast) diyorlardı. Korsan nüfusu çoğunlukla İngiliz ve Fransızlardan oluşuyordu, bunların yanında az sayıda Hollandalı vardı. 1645'te düzen ve kontrol getirmek isteyen ve korsanların kanunsuz hayatını düzenlemeyi ümit eden dönemin Fransız yöneticisi adaya kabaca 1.650 civarında fahişe getirtti.

1670'lere gelindiğinde korsanlık çağı düşüşe girmişti ve pek çok korsan ağaç keserek adadan ihraç etme işine başladı. Ancak bu zamanlarda Henry Morgan adında İngiliz bir korsan kendi reklamını yapmaya başladı ve diğer korsanları Tortuga'ya, onun emri altında denize açılmaya davet etti. Bu birlik Fransızlar tarafından bir saldırı timi olarak kullanıldı ve Fransızların Karayiplerde çok daha etkili bir güce ulaşmasını sağladı. Sonuç itibarıyla korsanlar hiçbir zaman tam olarak kontrol edilemedi ve Tortuga'yı tarafsız bir korsanlık merkezi olarak tuttular. 1680'de İngiliz hükümeti yabancı bayrak altında gemicilik yapmayı yasakladı ve bu kanun korsanlara büyük bir darbe indirdi. 1684'de korsanlık çok azalmıştı. Pek çok korsan eski arkadaşlarını yakalamak üzere resmi güçlerce kiralandı ve birkaç yıl içinde korsanlık çağı sona erdi.




Wiesbaden

Wiesbaden, Almanya'nın Hessen eyâletinin başkentidir. İkinci dünya savaşından, ağır havadan bombardımana tutulan şehir kısmen yıkılmış olarak çıkar. Yeniden yapılanma ve yenilenme sonucu tekrar güzel ve cezbedici yapısına kavuşmuştur. Bugün şehir merkezi genç yapılar yanında özüne sadık yeniden inşa edilmiş ve görülmeye değer güzel gotik ve yeni çağ yapıları ile meşhur, bir dinlenme-fuar-otel ve kumarhane şehridir.

Ünlü yazar Dostoyevski'nin ünlü romanı Kumarbaz'ında bahsettiği şehirdir.

Amerikan Silahlı Kuvvetlerinin Avrupa harekat karargahından biri (Air-Base Erbenheim) bu şehirdedir.

Frankfurt (am Main) metropolünün batısında Ren nehri kıyında kuruludur. Nehir karşısında ise diğer eyalet Ren-Falz in başkenti Mainz ile komşudur. Kuzeyinde Taunus ormanları içinde Taunusstein ve Bad Schwalbach batısında ünlü Rüdesheim kasabaları bulunur.

Ren nehri kıyı yamaçlarında kurulu üzüm bağları ve şarap türleri (özellikle Riesling) ile ünlüdür.

Kent merkezinin nostaljik yapısı yanında uluslararası fuar ve toplantıları, sempozyumları Frankfurt metrolpülüne yakınlığı nedeni ile burası terçih edilir. Şehir merkezinde bulunan lüks eşya satılan mağazaları ile ünlü (Willhelmstr. , Taunusstr. ) caddeleri vardır.

Wiesbaden`de 26 değişik yerde sıcak termal kaynakları ve Wellness otelleri bulunur.

Bir kumar şehri olan Wiesbaden'in Kurhaus gazinosu meşhurdur.Sanayi olarak Kalle Kimya Fabrikasi, Dyckerhoff Cimento Fabrikasi , Henkell Sarap, Sampanya Fabrikasi, Ebert Kimya, Glyco Metal Fabrikasi sayılabilir Sanayi ağırlığı genelde güneyindeki komşu yerleşim alanındadır, ve bunların içinde en büyük işverenler Opel otomobil fabrikası (Rüsselsheim), Schott Cam (Mainz), Böhringer (Ingelheim) dir.
Kent'in fuar ve otelcilik teşebüsleri yanında finans ve sigorta şirketlerinin merkez yeridir.

Kentte bulunan Amerikan üssü ve Amerikan yerleşim alanları bulunmaktaydı. Amerika'nın geri çekilme projesi içinde bunlar zamanla elden çıkartıldılar. Kentte halen Amerikan ordu mensubu birkaç bin kişi yaşamaktadır.

Şehir halkı çok iyi eğitim almış, genelde eğitimci, teşebüscü ve sanatçıdırlar. Gelir ve yaşam seviyesi Almanya ortalamasının üstündedir.

Yabancılar ve özellikle Türkler (+- 11.000) önemli bir sayı oluşturmaktadır. Genelde gettolaşmış cadde ve sokaklarda yaşamaktadırlar. Kentin ekonomisine sadece esnaf tarzında katılmaktadırlar. Westend semtinde bulunan Wellritz caddesindeki esnaf ise kısmen Türk (Güneydoğu ve Doğu Anadolu) vatandaşlarıdır. Sınırlı boyutta sanatsal ve politik çalışmalara katılırlar. Şehir sınırları içinde çeşitli islami cemaatler vardır ve bazı dernek çalışması ve dini faaliyetlerde bulunmaktalar.

Hükûmette yer alan partiler CDU, Birlik 90/Yeşiller ve FDP'dirler.

Otoban A3 ile Köln A66 ile de Frankfurt (am Main), metropollerine, A661 ile de Ren-Falz eyaletine bağlıdır. ICE hızlı tren hattı yanında S1 ve S8 banliyö ve uluslararası tren bağlantısı ve garına sahiptir.




Marshall Berman

Marshall Berman (d. The Bronx, New York, 1940 - ö. 11 Eylül 2013), hümanist Marksist ve teorisyen. City University of New York'ta() siyaset teorisi ve şehir sosyolojisi derslerini verdi. The Village Voice dergisinde düzenli olarak yazmaktaydı.

Berman, modernizmin bitmemiş, tamamlanmamış bir proje olarak anlaşılmasından yanadır ve bu yönde postmodernizme karşı önemli bir eleştirel değerlendirme ortaya koyar. Bu yaklaşım hem postmodernizmin reddedilmesi hem de modernliğin yeniden değerlendirilmesi yönündedir. Modernizm, Berman'a göre, Karl Marx'ın Komünist Manifesto'da belirttiği anlamda "katı olan her şeyin buharlaşması" anlamına gelmektedir ve postmodernizm denilen süreç de bir kopuş değil ancak bunun bir devamıdır. Dolayısıyla, Berman'a göre, son zamanların fikir adamlarına değil bir önceki yüzyılın düşünürlerine dönerek modernizmi yeniden değerlendirmek gerekmektedir. Modernite, modernlik, modernizm gibi kavram ayrımlarını netleştiren ve modern düşüncenin anlaşılmasını belirginleştiren bir yaklaşım sergilemektedir.

Berman'in deyişiyle;

"Bugün, dünyanın her köşesindeki insanlarca paylaşılan hayati bir deneyim tarzı; diğer bir deyişle uzay ve zamana, ben ve ötekilere, yaşamın imkânları ve zorluklarına ilişkin bir deneyim tarzı var. Bu deneyim bütününü modernlik diye adlandırmak istiyorum. Modern olmak, bizlere serüven, güç, coşku, gelişme, kendimizi ve dünyayı dönüştürme olanakları vadeden; ama bir yandan da sahip olduğumuz her şeyi, olduğumuz her şeyi yok etmekle tehdit eden bir ortamda bulmaktır kendimizi. Modern ortamlar ve deneyimler coğrafi ve etnik, sınıfsal ve ulusal, dinsel ve ideolojik sınırların ötesine geçer; modernliğin, bu anlamda insanlığı birleştirdiği söylenebilir. Ama, paradoksal bir birliktir bu, bölünmüşlüğün birliğidir: Bizleri sürekli parçalanma ve yenilenmenin, mücadele ve çelişkinin, belirsizlik ve acının girdabına sürükler. Modern olmak, Marx'ın deyişiyle 'katı olan her şeyin buharlaşıp gittiği' bir evrenin parçası olmaktır."

Türkçede, Katı Olan Her Şey Buharlaşıyor, Marksizmle Maceram ve Özgünlüğün Politikası (Radikal Bireycilik ve Modern Toplumun Ortaya Çıkışı) adlı kitapları yayımlanmıştır.




Gezin, Maden

Gezin, Elâzığ ili, Maden ilçesine bağlı belde.

Hazar Gölü kıyısında olduğundan turistik bir tatil beldesidir. Elâzığ ili Maden ilçesine bağlı, Elâzığ-Diyarbakır Devlet Ana Karayolu üzerinde, Elâzığ'a 50 km, Diyarbakır'a 100 km mesafede Güneydoğu Torosların eteğinde yerleşmiş bir yanda Mastar Dağı öbür yanında koca Hazar Baba Dağı ve bunlar arasındaki mavi rengiyle duran Hazar Gölü kıyısında 1250 m rakımında bir beldedir.

Köyün ekonomisi tarım ve hayvancılığa dayalıdır. Önceleri hayvancılığın ön planda olmasına karşın 1900'lü yıllardan itibaren tarım ön plana çıkmıştır. Sulu tarım ağırlıklı olmuş ve geleneksel tahıl bitkileri yanında patates, kuru fasulye, şekerpancarı, meyvecilik "(çilek, elma, armut, vişne vb.)" gibi faaliyetlerle zenginleşmiştir. Çileği ile ünlüdür.



Erk Yurtsever

Erk Yurtsever (8 Şubat 1934, İstanbul - 3 Ocak 2017, İstanbul), Türk şair, yazar ve Türkolog

Türkçü, Hüseyin Nihal Atsız’ın Haydarpaşa Lisesinden öğrencisidir (1950-51 - 1951-52). Adını Mustafa Kemal Atatürk vermiştir. Türkçüler Derneğinin dokuz kurucu üyesinden birisidir. Türkçülerin en önemli ideologlarındandır. Türkçülük ve Türk Dünyası ile ilgili Millî Yol, Boğaziçi, Yeni Orkun, Orkun, Yesevi, Türk Dünyası Kültür ve Tarih Dergisi ve son yıllarda da Kavgamız Dergisinde çok sayıda yazı ve şiiri yayınlanmıştır. Erk Yurtsever’in “Türkçe Adlar Derlemesi” ve “Tamga” isimli basılmış iki de kitabı vardır. 3 Ocak 2017'de bir süredir tedavi gördüğü Maltepe Üniversitesi Hastanesi'nde vefat etmiştir.

Türkçü Kavgamız Dergisinde 3 bölüm röportajı yayımlanmıştır. Derginin altıncı sayısında Erk Beğ'in son yazısı neşredilmiştir.

2014 yılında verilen Altın Bozkurt Ödülünün sahibidir.


Mehmet Yılmaz

Mehmet Yılmaz (d. 22 Mayıs 1979), Türk eski millî futbolcudur.

Futbolculuk kariyerine 1997 yılında Trabzon Telekomspor'da başlayan Yılmaz, bir sezon sonra Gümüşhanespor'a transfer oldu. Burada çıktığı 26 maçta 6 gol kaydetti. Yine bir sezon burada oynadıktan sonra Çanakkale Dardanel'de forma giymeye başladı. Burada 2 sezon boyunca forma giydi ve 57 maçta 27 gol atarak başarılı bir performans sergiledi. 2001 yılında Altay'a transfer oldu. Altay'da forma giydiği 2 sezonun ilkinde Samsunspor'da, ikincisinde ise Trabzonspor'da kiralık forma giydi. 2003 yılında Trabzonspor'a transfer oldu. Burada 2,5 yıl forma giydi. Daha sonra Denizlispor'da yarım yıl kiralık oynadı. 2006-2007 sezonu başında Ankaraspor'a transfer oldu. Burada 2 yıl oynadıktan sonra MKE Ankaragücü'ne geçti. Burada da 1 yıl oynadı ve Eskişehirspor'a transfer oldu. Eskişehirspor'dan sonra Gaziantepspor ve Medical Park Antalyaspor'da forma giydi.

3 Eylül 2012 günü Akhisar Belediyespor'a transfer olmuştur.
Ardından Kızılcahamam spor'a teknik direktör olarak gitmiş ama futbolcu olarak 2 maça çıkarak sezon sonunda jubile'sini yapmıştır.



Fabien Barthez

Fabien Barthez (d. 28 Haziran 1971) emekli Fransız kaleci. Kariyeri boyunca FC Nantes,Olympique de Marseille,Monaco ve Manchester United gibi Avrupa'nın köklü takımlarında forma giyen Barthez Fransa'nın değişilmez kalecisiydi. Fransa ile birlikte 1 kez dünya şampiyonluğu yaşamış Barthez, gelmiş geçmiş en iyi kalecilerden biridir. Fransa'yla 1998 FIFA Dünya Kupası'nı ve 2000 Avrupa şampiyonluğunu 2006 FIFA Dünya Kupası'nda İtalya'ya finalde penaltılarla kaybeden kadroda da yer alıyordu. 2000'de ise Avrupa Kupasının kazanılmasında Fransa'ya, Zidane ile beraber en önemli katkıyı sağladı. 2006 Dünya Kupası'ndan sonra Zidane ile birlikte futbol hayatlarına son vermişlerdir.

Motor sporları kariyeri

Yeşil sahalardan emekli olan Barthez spor kariyerini asfalt pistlerde devam etirmektedir.

2008’de Porsche Matmut Carrera Kupası ile motor sporları kariyerinin ilk adımlarını attı ve 2009’da gösterdiği performansla Fransa’nın en önemli motor sporları organizasyonlarından olan Fransa GT Şampiyonası’na adını yazdırdı.

Sofrev ASP takımının kapıları, elbette sponsor ve reklam desteğinin de yardımıyla ardına kadar açılmıştı. 2011’de, Fransa GT’deki henüz ikinci yılında, “Pilotlar Şampiyonası Centilmenlik Kupası”nın sahibi oldu.

2012’de Fransa GT’de yarışmaya devam ederken, Le Mans 24 Saat yarışlarının test sürüşlerinde piste çıktı. 15 tur attı, pisti, şartları, otomobili ve hepsinden ötesi kendisini denedi. Ancak bu zorlu mücadeleyi sonraki yıllara bırakmaya karar verdi.

2013’te, Ferrari’nin F453’ünü pistlerde adeta uçuracaktı. 2 yarış galibiyeti ve 4 podyumla, en yakın rakibine 21 puan fark atarak Fransa GT şampiyonu oldu.


Batı Almanya

Batı Almanya, Federal Almanya ya da resmî adıyla Almanya Federal Cumhuriyeti, II. Dünya Savaşı'ndan sonra ABD, Birleşik Krallık ve Fransa kontrolü altındaki bölgede kurulmuş devlet. "Batı Almanya", 15. yüzyıldan beridir Almanya diye adlandırılan ülkenin, II. Dünya Savaşı'ndan sonra politik ve coğrafi olarak ikiye ayrılması sonucu oluşmuştur ve bu ad, 1949'dan 1990'a kadar (Batı Almanya ile Doğu Almanya'nın birleşmesine kadar) ABD ve Birleşik Krallık'ın sebebiyet verdiği politik arenada kullanılan bir ad olarak kalmıştır. Şimdiki Almanya, yani Almanya Federal Cumhuriyeti, 1949'dan günümüze değin varlığını sürdüren bir ülkedir ve "Batı Almanya" adı 1949–90 arasını kastetmek için kullanılan bir dönem adıdır; Alman Demokratik Cumhuriyeti ("Deutsche Demokratische Republik"), 1989 yılında Berlin Duvarı'nın yıkılmasından sonra 1990 yılında Almanya Federal Cumhuriyeti tarafından ilhak edilmiştir. 1949 ile 1990 yılları arasındaki dönemde Batı Almanya'ya Bonn şehri federal başkentlik ("Bundeshauptstadt") yapmıştır.

II. Dünya Savaşı ertesinde Avrupa'nın siyasal sınırları, ABD, SSCB ve İngitere'nin katıldığı Yalta (Şubat 1945) ve Potsdam (Temmuz - Ağustos 1945) konferanslarıyla belirlenmişti. Almanya'nın askersizleştirilmesini, Naziliğin kökünün kazınmasını ve ülkenin demokratikleştirilmesinin öngören konferans kararlarına göre Almanya toprakları üç işgal bölgesine (ABD, SSCB ve İngiliz işgal bölgeleri) ayrılıyordu. Daha sonra, ABD ve İngiliz bölgeleri içinde bir Fransız işgal bölgesi oluşturulacaktı. Barış antlaşması imzalanıncaya dek, bu üç işgal bölgesi, her kuvvetin başkomutanı kendi bölgesinden sorumlu olacak biçimde yönetilecekti. Bu bölgeleri eşgüdümünü ve dolayısıyla Almanya'nın bütünlüğünden, Berlin'deki Müttefiklerarası Denetim Kurulu sorumluydu. Berlin kenti de aynı biçimde üç yönetim bölgesine ayrılıyordu. ABD ve İngiliz bölgeleri, Almanya'nın bütününde öngörülen benzer biçimde, daha sonra Fransız işgal bölgesi oluşturacaktı.

Başlangıçta tarafların amaçladıkları asıl amaç; "tek ve demokratik Almanya devleti", gittikçe tehlikeye girmeye başladı. Haziran 1946'da, ABD ve Birleşik Krallık Berlin'deki işgal bölgelerini, Potsdam kararlarına aykırı olarak birleştirdiler ("Bizone"). Haziran 1948'de Fransa'nın da katılmasıyla "Trizone" (Üçlü Bölge) oluştu. Bu girişimler Almanya'nın parçalanmasının başlangıcı oldu. Eylül 1948'de, bu üçlü bir adım daha atarak, barış görüşmelerinin sonuçlanmasını beklemeden, Almanya Federal Cumhuriyeti'nin kurulduğunu açıkladılar. Batı Almanya'daki on bir eyaletin (Lander) yöneticilerinden bir kurucu meclis toplandı. Meclisin hazırladığı anayasa 8 Mayıs 1949'da Bonn'da toplanan parlamento konseyine sunularak onaylandı. Anayasa; federal ve cumhuriyetçi; ama eyaletlere daha çok yetki veren bir yapıdaydı. Ülkeyi Bundestag ve Bundesrat adında iki meclis yönetecekti. Bundestag tüm ülkenin temsilcilerinden, Bundesrat eyalet hükümetlerinin üyelerinden oluşmaktaydı.

Federal hükümet 20 Eylül 1949'da işe başladı. Theodor Heuss, cumhurbaşkanı; Konrad Adenauer da başbakan seçildi. İlk hükümet, "Hıristiyan Demokrat Birliği", "Hür Demokrat Parti" ve "Alman Partisi" üyelerinden kurulu bir koalisyon kabinesiydi. ABD, Birleşik Krallık ve Fransa, 5 Mayıs 1955'de Federal Almanya'nın tam egemenliğini tanıdılar. Ülkede 1949'dan 1969'a dek Hıristiyan Demokrat Birliği başta kaldı. Bu dönem içinde Federal Almanya, 1950'de AKÇT'ye, 1955'te NATO'ya, 1957'de AET'ye girdi. Dış politikası ABD ile tam bir iş birliği, NATO'nun desteklenmesi ve Fransa ile barışın sürdürülmesi ilkelerine dayanıyordu. Adenauer 1963'te başbakanlıktan çekildi. Marshall Yardımı'yla Alman ""ekonomi mucizesi""ni yaratan Ekonomi Bakanı Ludwig Erhard başbakanlığa getirildi. Erhard da Adenauer'ın dış ve iç politika çizgisini sürdürdü.

28 Eylül 1969'daki seçimler sonunda Sosyal Demokrat Parti (SPD) ile Hür Demokrat Parti (FDP) koalisyon hükümeti kurdu. Başbakanlığa Willy Brandt getirildi. Brandt Almanya'nın dış politikasında bir değişiklik yaparak sosyalist ülkelerle ilişkileri yumuşatmaya girişti. 1970'de SSCB ve Polonya'yla sınır güvenliği için görüşmelere başlandı. 19 Mayıs 1972'de Alman parlamentosu iki ülke ile yapılan antlaşmaları onayladı. Federal ve Demoratik Almanya arasındaki ilk resmi antlaşma 17 Ekim 1972'de yürürlüğe girdi. Kasım 1972'de Brandt'ın koalisyon partileri seçimleri yeniden kazandı. 21 Aralık 1972'de Demokratik Almanya ile diplomatik ilişkileri başlatan yeni antlaşma imzalandı ve 21 Haziran 1973'te yürürlüğe girdi. Eylül 1973'te her iki Almanya'da BM'ye katıldı. 6 Mayıs 1974 Willy Brandt başbakanlıktan istifa etti. Yerine 55 yaşındaki Maliye Bakanı Helmut Schmidt geldi. Aynı günlerde başbakan yardımcısı ve Dışişleri bakanı Walter Scheel cumhurbaşkanı seçildi. Schmidt dış politikadaki ağırlığı sosyalist ülkelerden Batı'ya çevirdi. 20 Haziran 1974'de imzalanan, Çekoslovakya ile ilişkileri normale döndüren Brandt'in başlattığı dönemin son antlaşması oldu. 3 Ekim 1976'da Başbakan Schmidt'in koalisyon partileri olan Sosyal Demokrat Parti ile Hür Demokrat Parti, seçimleri az bir farkla kazandılar. 1977'de ülkede terörist eylemler başladı. 6 Mayıs 1978'de Schmidt ve SSCB lideri Leonid Brejnev, 25 yıllık ekomomik iş birliği antlaşmasını imzaladılar. 23 Mayıs 1979'da Scheel'in yerine 64 yaşındaki eski Nazi Partisi üyesi ve Bundestag Meclisi sözcüsü Karl Carstens seçildi. Batı ve Doğu Almanya arasındaki ilişkiler 1980'de de gelişmeye devam etti. Fakat Polonya olayları nedeniyle Schmidt'in Doğu Almanya'ya yapacağı gezi ertelendi.

5 Ekim 1980 seçimlerini yeniden kazanan koalisyon partileri arasında çıkan anlaşmazlık erken seçime yol açtı. Ekim 1982'de yapılan erken seçimlerden SPD gerileyerek çıktı. Yeni koalisyon hükümetini, Hıristiyan Demokrat Parti başkanı Helmut Kohl, Hür Demokratlar ve Hıristiyan Sosyal Birliği (CSU) ortaklığıyla kurdu. 1983'te yapılan devlet başkanlığı seçimini Hıristiyan Demokrat Richard von Weizsacker kazandı. Aynı yıl gerçekleştirilen genel seçimlerden Kohl'u başbakan adayı olarak gösteren koalisyon partileri önde çıktı. Aralık ayı içinde ABD'nin Federal Almanya topraklarına Pershing II füzelerini yerleştirmesi başta SSCB olmak üzere sosyalist ülkelerle ilişkilerin gerginleşmesine neden oldu. 1984 sonunda yapılan yerel seçimlerde Yeşiller ülkenin en kalabalık eyaleti olan Kuzey Ren-Vestfalya'da üçüncü parti durumuna geldi. 1985'teki eyalet seçimlerinde ise koalisyon ortağı partilerin oyları düştü. Ayrıca bu seçimlerden sonra ilk Sosyal Demokrat-Yeşiller Koalisyonı Hessen'de kuruldu. Ancak bu koalisyon iki partinin nükleer enerji konusunda anlaşamamaları üzerine dağıldı. 1987 başında yapılan genel seçimler sonunda iktidardaki koalisyon meclisteki çoğunluğunu korudu. Ancak koalisyon'un en büyük ortağı CDU büyük oy kaybına uğradı. Seçimlerden Yeşiller ile koalisyon küçük ortağı FDP en karlı çıkan partiler oldular. 25 Mart günü parti içindeki bir anlaşmazlık nedeniyle Willy Brandt SPD başkanlığından istifa etti. Yerine Hans Jachen Vopel seçildi. Yıl sonunda yapılan eyalet seçimlerinde de CDU önemli ölçüde oy kaybına uğradı. Yeşiller ile FDP oy oranlarını yükselttiler. Bu arada neo-Nazi parti de Bremen eyalet meclisine bir kişi sokmayı başardı.

1989 sonunda Demokratik Almanya'da gelişen politik olaylar 1990 başında iki Almanya'nın birleşmesini gündeme getirdi. NATO üyeliği, Polonya ile sınır anlaşmazlığı gibi birçok çözüm bekleyen sorun olmasına karşın bu konuda önemli adımlar atıldı. 10 Mart 1990'da İki Almanya'nın üst düzey bürokratları arasında bu konuda ilk görüşme DAC başkenti Doğu Berlin'de gerçekleştirildi. Tek Almanya sorununda çözüm bulabilmek için "2+4 formülü" adı verilen iki Almanya ile II. Dünya Savaşı'nın galibi dört devletin birlikte toplanması kararlaştırıldı. Başbakan Kohl, iki Almanya'nın birleştirilmesi amacıyla kasım ayında bir plan teklif etti; 1990'da birleşme sürecini hızlandırdı ve para birliğini sağladı. Doğu Almanya'da yapılan çok partili seçimleri (mart 1990) muhalefet kazandı ve ADC parlamentosu kendini feshederek Almanya Federal Cumhuriyeti'ne katılma kararı aldı. 2/3 ekim 1990 gece yarısı iki Almanya fiilen birleşti.

Federal Almanya 1949'dan bu yana Marshall yardımıyla hızlı bir ekonomik gelişme gösterdi. Ulusal gelirin %41'inin geldiği sanayi kesiminde çalışan nüfusun %40,5'u çalışırdı. Almanya'nın bölünmesiyle kömür yataklarının hemen hemen tümü (Ruhr, Aix la Chapeller ve Saar) Federal Cumhuriyet'te kaldı. Linyit yataklarının nitelik bakımından en iyileri (Köln, Hessen), hidroelektrik tesislerinin, demir sanayinin ve sanayinin en büyük payı yine Federal Cumhuriyet'te kaldı. Almanya'nın bölünmesinden sonra ekonomik bünyesi fazla değişmeyen Federal Almanya sanayisini hızla yeniledi. Nazi döneminin sanayi yöneticileri, iki-üç yıllık cezalardan sonra yeniden işleri başına döndüler. Tarım alanında da gerçek anlamda bir değişiklik olmadı. Potsdam'da kararlaştırılan toprak reformu birkaç büyük işletme dışında uygulanmadı.


İran millî futbol takımı

İran millî futbol takımı, İran'ı uluslararası arenada temsil eden futbol takımıdır. Kendi sahasındaki maçları 1970'de yapılan ve 100.000 kişilik olan Azadi Stadı'nda oynarlar.

1970 FIFA Dünya Kupası'na kadar herhangi bir kupada boy göstermeyen İran, ilk kez 1974 FIFA Dünya Kupası'na katılmak için elemelere katıldı ancak başarılı olamadı. 1978'de Arjantin'in düzenlediği kupaya katılmayı başaran İran, grupta Hollanda, İskoçya ve Peru ile eşleşti. İskoçya'dan 1 puan alan İran, Hollanda ve Peru'ya farklı kaybederek grubu sonuncu bitirerek elendi.

1979'da İran İslam Devrimi'nden sonra ülkede birçok alanda olduğu gibi futbol da önemini kaybetti ve bir kenara itildi. Asya Kupası'na katılım sürerken FIFA'nın Irak ile süren savaş yüzünden 1982 FIFA Dünya Kupası elemelerini tarafsız sahada oynatmak isteğini reddeden İran, elemelerden çekilme kararı aldı. 4 yıl sonra süren savaş ve ülkede artan yoksulluk nedeniyle mâli imkanlar bahane edilerek turnuvalara katılım gösterilmedi.

1990 ve 1994 Dünya Kupaları'na elemeleri geçemediği için gidemeyen İran, Fransa '98 öncesi uzun bir yolun ardından katılmayı başardı. Asya eleme grubunda Suudi Arabistan'ın ardından ikinci olan Persler, diğer grubun ikincisi Japonya ile eleme maçlarına çıktı ancak üstünlük sağlayan Japonya oldu. Dönemin kuralları gereği, Okyanusya elemelerinin kazananı olan Avustralya ile bir eleme daha oynadı ve 1-1, 2-2 biten maçların ardından deplasman golü avantajı ile kupaya katılım hakkı kazandı. Gruplarda Almanya, Yugoslavya ve ABD ile eşleşen İran, ABD'yi Ali Dayi ve Mehdi Mahdavikia'nın golleriyle 2-1 kazansa da, kupaya grup maçları sonunda veda etti.

2002 FIFA Dünya Kupası elemelerinde Suudi Arabistan'ın arkasında kalan İran, ilk play-off maçında Birleşik Arap Emirlikleri'ni eledikten sonra İrlanda ile son play-off maçına çıktı. Dublin'de 2-0 kaybeden İran rövanşı 1-0 kazansa da, bu sonuç kupaya katılması için yeterli olmadı.

2006'da Almanya'nın düzenlediği kupaya da katılan İran, D Grubu'nda Portekiz, Meksika ve Angola ile mücadele etti. Angola'dan aldığı 1 puanla grup sonuncusu sonuncu oldu ve elendi. 2010′da ise elemelerde ilk grubu lider bitiren İran, daha sonra oluşturulan grupta 4. sırayı alınca Güney Afrika'ya gidemedi.


Avusturya eğitim kampı'na giden kadro: Temmuz 2016 itibaryla;


Nijerya millî futbol takımı

Nijerya millî futbol takımı, Nijerya'yı uluslararası organizasyonlarda temsil eden futbol takımıdır. FIFA'nın 12 Haziran 2006'da açıkladığı Dünya Millî Futbol Takımları sıralamasında 11. sırada yer almıştr. 3 Kez Afrika Uluslar Kupası'nı kazanmışlar ve FIFA Dünya Kupası'nda 2 kez son 16'ya kalmışlardır.

1990 yılında ev sahipliği yaptığı CEDEAO Kupası'nda finalde Senegal'i yenerek kupanın sahibi olmuştur.

Dünya Kupası'na ilk kez 1994'te katılan Nijerya, 2. Tura yükselmiş ve 1998 FIFA Dünya Kupasında, Bora Miltunović yönetiminde de aynı başarıyı tekrarlamıştır. Nijerya, Atlanta'daki 1996 Yaz Olimpiyatları'nda kazandığı altın madalya ile de tüm dünyanın dikkatlerini üzerine çekmişti.

2002 FIFA Dünya Kupası'nda "ölüm grubu" olarak adlandırılan, İngiltere, İsveç ve Arjantin'in bulunduğu F Grubu'na düşen Nijerya, grubu galibiyet alamadan, sadece İngiltere'yle berabere kalarak sonuncu olarak bitirdi ve turnuvaya ilk turda veda etti. 2006 FIFA Dünya Kupası'na katılma şansını averajla Angola millî futbol takımına kaptıran Nijerya, 2009'da Kenya'yı Martins'in 83. dakikada kaydettiği golle deplasmanda 3-2 mağlup ederek FIFA Dünya Kupası vizesini Tunus'un önünde elde etti. Güney Afrika'daki 2010 FIFA Dünya Kupası'nda, Arjantin, Arjantin ve Güney Kore'nin bulunduğu B Grubu'na düştü ve 2002'deki performansının bir benzerini sergiledi. Nijerya, ilk iki maçını kaybedip, son maçta berabere kalarak grubu yine galibiyet alamadan sonuncu olarak bitirdi ve ilk turda elendi.

Mali ve Lüksemburg'a karşı dostluk maçı için kadroya çağrılan futbolcular:

Nijerya, Afrika Uluslar Kupası'nı 1980, 1994 ve 2013'te olmak üzere üç kez kazandı. 2002, 2004, 2006, 2010 Afrika Uluslar Kupası'nda 3.lükler kazandı.

1995 FIFA Konfederasyonlar Kupası'nda 4.lük kazandı.



General Dynamics

General Dynamics: Amerika Birleşik Devletleri patentli savunma şirketi. Türk Hava Kuvvetlerinin de kullandığı F-16 savaş uçaklarının asıl üreticisi. Birçok kişi F-16 projesini Lockheed Martin şirketinin sansa da aslında bu uçağın ilk tasarımı ve elektronik sistemleri General Dynamics isimli şirkete aittir.


Tarafsız bilgi

Bilginin her tür öznel etkiden bağımsız olarak varolabileceği varsayımına dayanan bilgi anlayışı. Özellikle Pozitivist ve ampirist bilgi anlayışlarında nesnel bilgi ile birlikte ileri sürülen ve aynı anlamı vurgulayan bir bilgi iddiasıdır söz konusu olan. Böylece her tür öznel bakış, çıkar, beklenti, yanlılık gibi etkilerin dışında kalarak bilginin ortaya çıkması talebi ve iddiasi söz konusudur burada.

20. yüzyılın ikinci yarısından itibaren bu anlayış, savunulamaz ve kuramsal olarak temellendirilemez olmuştur. Bilginin her zaman belirli bir kuramsal yapıya, belirli bir bakış açısına ya da öznenin öznel etkilerine ve tarihselliğe bağlı olduğu ileri sürülmüş, bu etkinin tamamen yalıtılacağı bir bilgi konumunun olmadığı açıklanmıştır. Bilgi/iktidar formülasyonu da başka bir yönden bilginin her zaman güç ile ilintili olarak var olduğunu göstermiştir.

Bilgi; her zaman "çıkarlar", "beklentiler", "alınmış konumlar", "bilinçdışı etkiler", "iktidar fonksiyonları", "geçmiş yüklemeleriyle" ve dolayısıyla da her zaman bir "yorumla" ve "yorumlamayla" ilintili bir konudur. Dolayısıyla tarafsız bilgi iddiası, kuramsal anlamı ve kanıtlanabilirliği olmayan bir önermedir.


Kızıl yanaklı su kaplumbağası

Kızıl yanaklı su kaplumbağası ("Trachemys scripta elegans"), Emydidae familyasına ait bir kaplumbağa alt türüdür. Kırmızı yanaklı su kaplumbağası veya Singapur kaplumbağası olarak da bilinen bu tür ve alt türleri Amfibik bir yaşama sahiptir ve evcil hayvan olarak dünyanın dört bir yanına yayılmıştır.

Kafalarının yan kısmında, bu türe adını da veren kırmızı, turuncu renkte şeritler vardır. Sarı şeritler olan alt türü "Trachemys scripta scripta" olarak bilinmektedir. Fiziksel yapıları ve bakımları alt türleriyle farklılık göstermez. Her ne kadar Türkiye'de Singapur kaplumbağası olarak bilinse de anavatanları Kuzey Amerika’nın güney bölgeleri olan, Florida ve Meksika’dır. Bugün milyonlarca kızıl yanaklı su kaplumbağasına ev hayvanı olarak evlerde bakılmaktadır. Evlerde bakılanlardan bazıları çeşitli nedenlerle yerleşim yerleri çevresindeki sulara bırakıldığından, anavatanı dışındaki pek çok yerde de yabani olarak yaşayan örnekleri mevcuttur. Bu yüzden dünya üzerinde geniş bir alana yayılmışlardır.

Ayırt edici özelliği, yanaklarındaki kırmızı, turuncu veya sarı tonlarındaki lekelerdir. Bu tür yaklaşık 1,5 kg’lık bir ağırlığa ve dişiler 35 cm, erkekleri ise 25 cm'e kadar bir uzunluğa ulaşırlar. Sağlıklı bir ‘kızıl yanaklı’ kaplumbağa akvaryumda beslendiğinde 30 yıl yaşayabilir. Bu sürede yavaşça büyür. Yaşamının ilk yılında 5–7 cm büyür. İkinci yılında ise 7–11 cm bir uzunluğa ulaşır. Üç yaşa gelince erkek 8–12 cm, dişi ise 9–15 cm büyüklükte olur. Dördüncü yılında ise erkek 10–14 cm, dişi ise 13–18 cm uzunluğa ulaşır. Beş yaşında bir erkek kaplumbağa 13 cm, dişi ise 17 cm büyüklüktedir. Büyüme hızı doğru bakıma ve beslenmeye bağlıdır. Ancak bu büyüklükler beslenme, bakım koşulları ve güneş görme ile oldukça farklılık gösterebelir.

Dişilerde kloaka kuyruk kökünde son bulur, erkeklerde daha uzaktadır ve erkeklerin kuyrukları daha kalındır, erkeklerde çiftleşmeyi kolaylaştırmak için karındaki kabuk çöküktür ve daha serttir ayrıca dişide kabuk altındaki desenler hem küçük hem de birbiriyle bağımsız desenlerdir erkekte ise bu desenler birbiriyle kaynaşmış ve daha büyüktür. Bunun yanında kaplumbağa 10 – 12 cm’ye ulaşmadan, yani 2-4 yaşına kadar cinsiyetinin anlaşılması oldukça zordur. 2 yaşına gelen erkek kaplumbağanın kuyruğunun epeyce daha uzadığı ve kalınlaştığı fark edilmektedir.

Yaygın bir evcil hayvan olan su kaplumbağaları, adının vurguladığının aksine yalnız suda yaşayan canlılar değildir. Amfibik yaşayışlı bu canlılar belirli iklim şartlarına bağımlı olduğundan kontrollü bir ortamın sağlanabileceği teraryumlarda bakılmalıdır. Egzersiz ihtiyaçlarını su içinde giderseler de, kuru bir zeminde dinlenme ve uyuma ihtiyacı da duyarlar. Ayrıca, kuru ve soğuk hava kolayca hasta olmalarına yol açabilir.

Küçük fanuslarda veya petshoplarda satılan plastik kaplarda beslenmeye çalışıldığında kısa sürede ölür. Bakımı kolay zannedilse de aslında oldukça özen isteyen bir iştir. Ortamlarına ve besinlerine dikkat edilmesi sağlıklarını doğrudan etkiler. Çoğu su kaplumbağası gibi kızıl yanaklı su kaplumbağası da omnivordur ve hem hayvansal hem de bitkisel besinleri tüketebilir. Zengin ve ihtiyacına uygun beslenmesi maksadıyla kıvırcık gibi taze bitki ve canlı yemle de beslemek mümkündür. Beslenmesi için kaliteli ve zengin karışımlardan imal edilmiş hazır yemler kullanılabilir. Özel vitamin takviyesi ve öğünlerinin kurutulmuş karides ile taze yemlerle zenginleştirilmesi şartıyla yeterli bir beslenme sağlanır. Diyetleri yaşlarına göre farklılık gösterir.

Bu canlılar sıcaklığa ve neme karşı oldukça hassastır. Teraryumda termostatlı ısıtıcılar ve havayı nemlendirecek tertibat bulundurulmalıdır. Yetersiz ortamlarda teraryumu çok çabuk kirleten hayvanlardır. Eğer çok sık su değişimi yapmak istenmiyorsa su miktarı çok olmalı ve bir su filtresi kullanılmalıdır.


Teraryum Host (Türkçe)


Ah Keşkem

Ah Keşkem, Raks Müzik'ten çıkan 1992 yapımı İbrahim Tatlıses albümüdür ve 2017'den itibaren Wertes Group Music tarafından dağıtılmıştır.

Kısım A

Kısım B


Gogen Yamaguchi

Gogen Yamaguchi (Japonca: 山口剛玄; d. 20 Ocak 1909 - ö. 20 Mayıs 1989), karatenin başlıca dört kolundan biri olan Goju Ryu'yu örgütleyen hoca.

Japonyanın Kyushu Adasının güneyindeki Kagoshima şehrinde doğdu. Gerçek adı Jitsumi'dir. Gençliğinde Savaş sanatlarına büyük ilgi duydu. Eğitiminin ilk yıllarında Japon Kılıç Sanatı Kendo çalıştı. Okinavalı marangoz ustası Maruta gözetiminde Karate'nin Goju Ryu stilini öğrenmeye başladı. Yamaguchi'nin özverili çalışmasınından etkilenen Maruta, ona bildiği her şeyi öğretti.

Gogen Yamaguchi, 1928'de Kansei Üniversitesinde ve 1929-1937 yılları arasında Kyotodaki Ritsumeikan Üniversitesinde Hukuk eğitimi aldı. İlk Karate derslerini eğitim aldığı bu üniversitede vermiştir. Dojosu kısa zamanda, ağır eğitimi ve yorucu nefes egzersizleri ile tüm şehirde ünlü oldu. O günlerde, Karate eğitimi belirli hareketler sırası sabit olan Kata ve Yakusoku Kumiteden oluştuğu için bir karşılaşma düzenleme imkânı yoktu. Yamaguchi, serbest dövüş olarak bilinen jyu kumite kurallarını ve puan sistemini oluşturdu. Bu kuralların bazıları günümüzdeki 
modern karşılaşmalarda hala geçerlidir.

1931 yılında, 22 yaşındayken, Karatenin Goju Ryu stilinin kurucusu Chojun Miyagi ile tanıştı. Bu tanışma Yamaguchi'nin Karateye bakışını tamamen değiştirdi. Daha önce karatede sadece bedensel çalışmaya önem verirken, Miyagi Usta ile tanıştıktan sonra ruhsal gelişime de önem vermeye başladı. Yine Miyagi Usta tarafından, Karatedeyi oldukça sert çalışmasından dolayı Gogen(Sert) takma adı verilmiştir. 1951 yılında, Chojun Miyagi tarafından, 10.Dan onursal seviyesine layık görüldü ve Karate Sanatının En Büyük Ustaları arasında yerini aldı.

1938-1945 yılları arasında, askeri bir görevle Mançuryada kaldı. Günlerini her fırsatta yaptığı Karate ve zihinsel gelişim çalışmaları ile geçirmiştir. Japon-Rus savaşında esir düşerek Moğolistandaki bir kampa gönderildi. İki yıl çok ağır şartlar altında kaldı. Bu günleri, bedensel ve zihinsel yeteneklerin sınandığı dönemler olarak kabul etmiştir.

1950 yılında, Tokyoda Japonya Ulusal Goju Karate Federasyonunu kurdu. 1964 yılıdan ise Japonyanın bütün karate okullarının tek bir çatı altında toplandığı Japon Karate Federasyonunun kurulmasında önemli rol oynadı. O günlerde, Karate eğitimi belirli hareketler sırası sabit olan Kata ve Yakusoku Kumiteden oluştuğu için bir karşılaşma düzenleme imkânı yoktu. Yamaguchi, serbest dövüş olarak bilinen jyu kumite kurallarını ve puan sistemini oluşturdu. Bu kuralların bazıları günümüzdeki modern karşılaşmalarda hala geçerlidir.Serbest Dövüş kurallarını düzenleyerek, Karatenin Japonyada ve tüm dünyada daha popüler hale gelmesine neden olmuştur. Kataların daha kolay öğrenilmesi için adını verdiği başlangıç katalarını oluşturmuştur.

Karatenin zihinsel gelişim sağlayabilmesi için, Goju Ryu stiline Yoga ve Şinto dinine ilişkin ögeler katmıştır. Doğru nefes almanın verdiği konsantrasyon ile savaş sanatlarının özünün daha iyi kavranacağını ifade etmiştir. Bu yüzden Goju Ryu Karate, eşsiz olan Nefes Egzersizlerini(İbuki) eğitim sistemine sokmuştur.

Tekniklerindeki zerafet ve hız nedeni ile Kedi unvanını almıştır.

İmparator Hirohito tarafından 1969 yılında, Mavi Şerit( Ranju-Hosho) liyakat madalyasına layık görülmüştür.

Yamaguchi; Japon Savaş Sanatları Federesyonu Başkanı Prens Higashikuni tarafından, Başkan(Usta) unvanı ile Karate Bölüm Başkanlığına getirmiştir.



Mao takımı

Mao takımı (Mao Zedong), Çinde Sun Yat-sen-takımı (cin. 中山装/中山裝, Zhōngshān zhuāng „Zhongshan-takımı“) olarak biliniyor. İlk Çin cumhurbaşkanı Sun Yat-sen (çin. Sūn Zhōngshān), ile beraber 1911 yılında Çin Cumhurriyeti'nin kuruluş ile Çin'de kullanıldı ve Mao ile tüm dünyada ün kazanan bir takım.


South Park'taki hayalî markalar listesi


Esociformes

Esociformes, kemikli balıklar sınıfına ait bir balık takımı. En tanınmış üyesi turna balığıdır.

Tipik özellikleri uzun vücutları, vücutlarının çok arka kısmında kalan sırt ve anal yüzgeçleri ve çok hızlı yüzebilmelerini sağlayan büyük bir kuyruk yüzgecidir. Avlama teknikleride hızlı yüzebilmeleri üzerine kurulmuştur. Su bitkilerinin arkasına saklanırlar, ve avladıkları hayvan yaklaşınca aniden üzerine atlarlar. Diğer balıklardan, amfibyumlardan ve su kuşlarından beslenirler.

Esociformes takımı Salmoniformes takımı ile yakın akrabadır, ve Osmeriformes takımınıda aralarına alarak kemikli balıkların arasında Protacanthopterygii adlı ayrı bir alt-sınıf oluştururlar. Esociformes'lerin Salmoniformeslerden en önemli farklarından birisi yağ yüzgeçleri bulunmamasıdır.



Averaj

Averaj, aralarında puan eşitliği bulunan takımların birbirlerine göre üstünlüğünü belirlemek için attıkları ve yedikleri gollerin farkına dayalı kuraldır. Averaj sadece lig maçlarında değil, kupa maçlarında da uygulanmaktadır. Averaj sadece futbol da değil Eskrim ve birçok spor dalında kullanılır.

Eskrimde averaj bir maçta yaptığı ve yediği tuşların farkıdır. Bir oyuncu maça 5-4 yenilmişse oyuncunun averajı -1'dir ama aynı maçta yenen sporcunun averajı 1'dir.


Lityum iyon pil

Lityum iyon pil (Li-ion) bir çeşit yeniden doldurulabilir pil. Çoğunlukla elektronik araçlarda kullanılır. Ağırlıklarına-büyüklüklerine oranla verebildikleri yüksek enerji ile en iyi pil çeşitlerinden biridir ve yaygın olarak kullanılmaktadır.

Bu pillerde hafıza etkisi yoktur ve kullanılmadıkları zamanlardaki enerji kayıpları yavaştır. Uygunsuz kullanılmaları halinde tehlikeli olabilirler. Eğer gerekli önlemler alınmaz ise diğer pil türlerine göre ömürleri daha kısa olabilir. Daha gelişmiş lityum iyon pil tasarımları ise lityum polimer pil (lithium polymer cell) ve lityum titanat pil hücreleridir.

Lityum pil ilk olarak Gilbert N. Lewis tarafından 1912 yılında keşfedilmiştir. İlk yeniden doldurulamayan pil hücreleri ise 1970 lerin ilk yıllarında ortaya çıkmışlardır. Yeniden doldurulabilir lityum iyon pillerin piyasaya sürülebilmeleri yaklaşık 20 yıllık bir çalışmadan sonra mümkün olmuştur. İlk ticari versiyon 1991 yılında John B. Goodnogh yönetimindeki çalışma grubu Sony tarafından bulunmuştur.

Lityum iyon piller diğer kimyasallarla hazırlanan denklerine oranla sıklıkla çok daha hafiftirler. Bunun sebebi lityum iyon pillerin en üst seviyede doldurulabilme yoğunluklarıdır. Li ion piller küçük ve taşınabilirdir. Li iyon piller için hafıza etkisi sorunu yoktur, dolayısıyla bu pilleri şarj etmek için tam olarak boşalmalarını beklemek gerekmez. Ayrıca yine aynı nedenden dolayı şarjı yarıda kesmek pil için olumsuz bir etki yaratmaz.

Lityum iyon pillerin en belirgin kusuru kullanım ömürlerinin üretim tarihlerinden itibaren başlamasıdır. Üretildiklerinden sonra şarj edilseler de edilmeseler de ömürleri üretim tarihinden itibaren azalmaya başlamaktadır. Ancak bu kusur muhtemel müşterilere (topluma) pek duyurulmaz.

%100 şarj seviyesindeki ve çoğunlukla 25 °C derece sıcaklıkta bulunan tam dolu tipik bir dizüstü bilgisayar pili, geri dönüşü olmayacak şekilde her yıl kapasitesinin %20 sini kaybeder. Bu kapasite kaybı ürünün üretim tarihinden itibaren başlar ve pil hiç kullanılmasa bile devam eder. Değişik depolama/saklama dereceleri değişik pil ömrü kayıplarına yol açmaktadır. 0 °C derecede %6, 25 °C derecede %20 ve 40 °C derecede %35 kayıpla karşılaşılabilir.

Eğer lityum iyon pil %40 dolu olarak depolanırsa/saklanırsa pil kapasitesindeki kayıp değerleri düşer. Bu değerler %40 dolu pilde 0 °C derecede %2'ye, 25 °C derecede %4'e, 40 °C derecede ise %15'e düşer.

Eğer pil %0 a kadar boşaltılırsa bu durum "tam boşaltma" olarak adlandırılır ve bu durum pilin kapasitesini düşürür. Yaklaşık olarak 100 tam boşaltma pilin kapasitesinde %75 ten %80'e kadar bir kapasite kaybına yol açar. Dizüstü bilgisayarlarda ya da cep telefonlarında kullanıldığında bu kayıpların anlamı üç-beş yıllık bir kullanımın ardından pilin kapasitesinin kullanılamayacak kadar düşecek olmasıdır.

Li-iyon piller hafıza etkisinden etkilenmezler ancak nikel metal hidrür ya da nikel kadmiyum piller kadar uzun ömürlü değildirler. Hatalı kullanıldıklarında çok tehlikeli olabilirler. İleri kimya bilgisi ve gelişmiş çalışmalar gerektirdiklerinden çoğunlukla daha pahalıdırlar.

Lityum iyon piller yüksek ısıya ya da doğrudan güneş ışığına maruz bırakılırlarsa kolayca tutuşabilir ya da patlayabilir. Asla sıcak bir havada arabada bırakılmamalıdır.

2005 yılında farklı firmalar tarafından yeni gelişmeler kaydedilmiştir. Prototip pillerde, varolan lityum iyon pillerin üç katına kadar fazla enerji depolanabilirken tam doldurma süresi de 8 dakikaya kadar düşürülmüştür.




Reşit Karabacak

Reşit Karabacak (d. 5 Temmuz 1954, Erzurum) Türk güreşçisidir. Güreş sporuna 1973 yılında İzmir'de başlamıştır. Balkan Oyunları, Akdeniz Oyunları ve Avrupa Şampiyonası'nda birincilikleri ve Dünya Şampiyonası'nda dereceleri vardır. Milli Takım antrenörlüğü yapmıştır.


Aritmetik ortalama

Aritmetik ortalama, bir sayı dizisindeki elemanların toplamının eleman sayısına bölünmesi ile elde edilir. İstatistik bilim dalında hem betimsel istatistik alanında hem de çıkarımsal istatistik alanında en çok kullanan merkezi eğilim ölçüsü' dür.

"Aritmetik ortalama" matematiksel biçimde anakütle için μ ve örneklem için (formula_1) olarak ifade edilir.

"Aritmetik ortalama" hesaplaması için kullanılan formüller, anakütle büyüklüğü N ve örneklem büyüklüğü n olduğu kabul edilirse, şöyle verilir: 
Anakütle aritmetik ortalaması: 
Örneklem aritmetik ortalaması: 
Örnegin, bir sınıftaki farklı kişilerin aldığı not veya sayının toplamının kişi sayısına bölünmesi aritmetik ortalamayı verir.

Bazen veriler daha önceden özetlenip sınıflara ayrılıp gruplanmışlardır. Bu gruplanmış veri özetine çokluk dağılımı adı verilmektedir. Bu halde N veya n sayıda veri dizisi m sayıda gruba ayrılmakta ve her grup belli bir minimum ve maksimum değerler arasında bulunan verileri kapsamaktadır. Böylece veriler bir çokluk tablosu veya frekans tablosu içinde m sayıda sınıf birinci sütunda ve her sınıf içinde bulunan çokluk (frekans) (formula_4 için formula_5) ikinci sütunda yer almaktadır. Bu tür özetlenmiş veri dizisi için bir yaklaşık aritmetik ortalama bulunabilir. Bu yaklaşık bir değerdir çünkü her veri için gerçek x değeri değil, ancak sınıfsal ortalama (formula_4 için formula_7) kullanılmaktadır. Böylece çokluk dağılımlarında aritmetik ortalama hesaplanırken şu formüller kullanılır:
Anakütle ortalaması:
Örneklem ortalamasi

Aritmetik Ortalamanın bazı özellikleri aşağıdaki gibidir:

"Aritmetik ortalama" çok popüler olarak hesaplanıp kullanılmakla beraber bazı önemli dezavantajları bulunmaktadır. 



Oküler

Oküler, mikroskop, teleskop vb. sistemlerde kullanılan gözün hemen önündeki akromat mercek grubudur. Asıl amacı önündeki mercek sisteminin renk ve şekil alanlarındaki kusurlarını asgariye indirerek kullanıcıya net bir görüntü sağlamaktır.

Oküler ayrıca günümüzde görüntü veren her cihazda görüntü kalitesini artırmak amacıyla kullanılmaktadır.


Kururunfa

Kanryo Higashionna tarafından Çinde olduğu süre içinde Ryu Ru Ko Usta tarafından bizzat öğretilmiş ve kendisi tarafından Okinavaya getirilmiştir. Goju Ryu stilinin kurucusu Chojun Miyagi tarafından değişiklikler yapılmıştır. Çindeki orijinalinin adı Kundun Dağındaki Şaolin tapınağından gelen Kun Fun Fandır.

Hızlı ve şaşırtmalı kaçışları ile çabuk hareketleri stratejisinde ön plana çıkar. Yana kaçışlar, zigzaglı hareketler ve zıplayarak şaşırtma üzerine egzersizler içerir. Bütün hareketleri hız ve esneklik üzerine kuruludur.


Osman Batur

Osman Batur (Kazakça: وسپان باتىر; Оспан батыр; 1899 - 29 Nisan 1951), Doğu Türkistan'ın bağımsızlığı için mücadele etmiş olan direnişçi lider. Altay Kazaklarındandır. 20. yüzyılın ilk yarısında Çinliler ve Ruslara karşı bağımsızlık mücadelesi vermiş ve 1951 yılında Çinliler tarafından idam edilmiştir.

Asıl adı Osman İslamoğlu'dur. "Batur" ona kahraman, cesur anlamında milletinin verdiği bir unvandır. 1899 yılında Altay'ın Köktogay bölgesinde Öngdirkara mevkiinde doğmuştur. Altay Kazaklarından orta halli bir çiftçi olan İslâm Bey'in oğludur. Göçebe Kazak hayatını yaşayarak büyüdü. 10 yaşından önce iyi bir binici ve usta bir avcı olan Osman Batur, savaş sanatının inceliklerini 12 yaşında hizmetine girdiği Kazak Türklerinden olan Böke Batur'dan öğrenmiştir. Böke Batur'un Çinlilere yenilmesi akabinde Böke Batur'un Tibet üzerinden Türkiye'ye ulaşmaya çalışırken yakalanıp başının kesilmesinden sonra doğduğu yerde 40 yaşına kadar çiftçilikle uğraştı. 1940 yılına gelindiğinde Çin yönetiminin baskılarını iyice arttırması üzerine silahını alarak tek başına dağa çıktı. Tek başına başladığı mücadeleyi 29 Nisan 1951'de Urumçi'de idam edilene dek sürdürdü.

1941 yılında Çinlilere ve Ruslara karşı mücadeleye başlayan Osman Batur bütün Altay topraklarının ve Doğu Türkistan'ın Çinlilerden ve Ruslardan kurtarılmasını amaç edinmişti. II. Dünya Savaşı yıllarında Doğu Türkistan topraklarındaki Türklere yönelik baskıların kuvvetlenmesi ile birlikte tepki hareketleri de kuvvet kazanmış ve Osman Batur'un yükselmesine zemin hazırlamıştı.

Altayları Çinlilerden temizlemeye başlayan Osman Batur, 1943 yılında hedefine ulaşmış gözüküyordu. 22 Temmuz 1943'te Bulgun'da yapılan törenle Osman Batur Altay Kazakları'nın hanı ilân edildi. 1945'e gelindiğinde Doğu Türkistan'da birkaç şehir haricinde kontrol Türklerin eline geçmişti. Durum Çinliler için artık tahammül edilemez ve tehlikeli bir hâl alınca Çin orduları bölgeye sert ve yoğun operasyonlar uyguladı. Targabatay ve Altaylardan çıkarılan Osman Batur mücadeleye otuz bin kişi ile başlamış olsa da 1950'ye gelindiğinde bu sayı yaklaşık dört bin idi. Alibek Hakim ve silah arkadaşlarının mücadelesi de vardı.

1951 yılında Kanambal'da sıkıştırılan Osman Batur esir düştü ve Urumçi'ye götürüldü.

Osman Batur, halk arasında dolaştırılarak teşhir edildi ve 29 Nisan 1951 tarihinde kurşuna dizilerek öldürüldü.




Uskumrugiller

Uskumrugiller (Scombridae), Perciformes takımının Scombroidei alt takımına ait balık familyası. 15 cins ve 51 türden oluşmaktadır. Bu familyanın ortak özelliği balıkların gözlerinin etrafında bulunan bir kemik halkacığıdır.

Bu familya ait balıkların iki adet sırt yüzgeçleri vardır. İkinci sırt yüzgeci ile kuyruk yüzgecinin arasında sıralanmış bir sürü çok daha kücük yüzgeçcikleri vardır. Kuyruk yüzgeçleri ayrık ve incedir. Ya hiç yoktur ya da çok küçük pulları vardır.

Aralarında boyu 20 cm'yi geçmeyenleri ve 4,58 m'ye kadar varanları bulunur. Bu rekor ölçü bir mavi kanatlı orkinoz'da ölçülmüştür.

Bu familyaya ait balıklar, açık denizin yırtıcı balıklarıdır, ve avlanırken büyük bir hız geliştirebilirler.

Bazı "Auxis", "Euthynnus", "Katsuwonus" ve "Thunnus" cinslerine ait olan orkinoslar ve bonitolar poikloterm olmalarına rağmen çevrili oldukları sudan birkaç derece daha yüksek olan bir vücut ısısına sahiplerdir.


Fishbase'de Scombridae (İngilizce)


Anguilliformes

Anguilliformes (Müren balığı), kemikli balıklar sınıfına ait olan ve 360 yılana benzeyen ama yılanlarla akrabalığı olmayan balık türlerini kapsayan bir takım. Bu takıma ait türler neredeyse sadece denizde bulunurlar. Hepsi sadece geceleyin aktif olan yırtıcı balıklardır.

Çoğu türleri bütün dünyada yaygın tropik ve subtropik denizlerin hem Mercanlı sığ hem derin bölgelerinde yaşarlar. Sadece Anguillidae ailesine ait türler tatlısuda yaşayıp üremek için denize göç eder. Bunlardan sadece iki türü, "Anguilla anguilla" ve "Anguilla rostata" diğerlerinden daha kuzeyde, orta iklimli coğrafyalarda bulunur.

Bütün Anguilliformes balıklarının yılana benzeyen, uzun bir vücutları vardır. Sırt anal ve kuyruk yüzgeçleri balığın yılan şekline uyum sağlayarak birleşmiştir, ve balığın neredeyse bütün vücudunu saran tek bir yüzgeç oluşturmaktadır. Günümüzdeki türlerinde karın yüzgeçleri bulunmamaktadır, ama eski yılan balığı türlerinin fosillerinde bulunur. Omuriliklerinin eklem sayısı 260'a varanları vardır.

Anguilliformes balıklarının pulları yoktur, ve çoğunda yan çizgi bulunmaz. Sadece birkaç türde derinin altında küçük pullar bulunur. Diğer balıklarda bulunan bazı kafatası kemikleri anguilliformeslerde eksiktir.

Anguilliformes takımının filogenetik akrabalıkları henüz tamamen aydınlatılamamıştır. Çoğu sınıflandırmalarda üç alt takıma ayırılırlar: Anguilloidei, Congroidei ve Muraenoidei. Ve bunlarda kaynaktan kaynağa değişmek üzere 15 ila 25 familyaya ayrılırlar.




Malayca

Malayca (Malayca : بهاس ملايو/Bahasa Melayu) Malezya, Brunei ve Singapur'un resmî dilidir. Tayland, Filipinler, Endonezya gibi ülkelerde yaşayan Malezyalılar tarafından da konuşulmaktadır. Doğu Timor'da geçerli bir dildir. 20-30 milyon kişi tarafından konuşulduğu tahmin edilmektedir. Tayland-Hindistan kökenli bir dildir.


Epir

Epir, ( "İpiros"; ) Güneydoğu Avrupa'da bulunan tarihsel bir bölgedir. Bölge, Arnavutluk ve Yunanistan arasında yer almakta olup Pindus Dağları ile İyonya Denizi arası ile kuzeyde Avlonya Körfezi ve Keravniya Dağları'ndan Arta Körfezi'ne kadar uzanmaktadır. Bölge, Yunanistan'ın kuzeybatısındaki Epir bölgesi ile Arnavutluk'un güneyindeki Ergiri, Avlonya ve Berat illeri sınırları içerisindedir. Epir, dağlık ve engebeli bir yer olarak bilinmektedir.



SMPP

SMPP (İngilizce Short Message Peer to Peer Protocol; Eşler Arası Kısa Mesaj Protokolü), telekominikasyonda, Harici Kısa Mesaj Varlıkları (ESME), Yönlendirme varlıkları (RE) ve Mesaj Merkezleri (SMSC) arasında kısa mesaj verisinin transferi için, esnek bir veri iletişim arayüzünün sağlanması amacıyla tasarlanan, özgür, endüstri standardı olan bir protokoldür. Genellikle üçüncü partilerde(haber organizasyonları gibi) toplu mesaj iletimini sağlamak amacıyla kullanılır. Dolayısıyla, UMTS, IS-95 (CDMA), CDMA2000, ANSI-136 (TDMA) ve iDEN gibi GSM olmayan SMS protokollerine destek verir. SMPP, SS7 ağlarının dışında, kısa mesaj değiş tokuşu için yaygın olarak kullanılır.

Genellikle GSM operatörleri ve katma değerli servis sağlayıcılar arasında toplu SMS gönderimlerinde kullanılır. Bir dış SMS servisi (ESME) SMPP kullanarak TCP/IP veya X.25 üzerinden kendi uygulama katmanında bir Servis Mesajı Merkezi (SMSC) ile SMS alışverişinde bulunabilir.

SMPP, başlangıçta küçük bir İrlanda şirketi olan ve daha sonra Logica'nın (firma parçalandı ve artık Acision olarak biliniyor) satın aldığı Aldiscon tarafından tasarlandı. Protokol, aslen geliştirici Ian J Chambers tarafından, SMSC'nin mesaj iletimindeki işlevselliğini SS7 kullanmaksızın test edebilmek amacıyla yaratıldı. 1999 yılında, resmen Logica SMPP'yi, önceleri adı SMPP Geliştiricileri Forumu olan, sonra The SMS Forum olarak adlandırılan (artık forum dağıldı) topluluğa teslim etti. SMPP protokolünün teknik özellikleri, 2007 yılı sonunda kapanan SMS Forum'un web sitesi sayesinde halen mevcuttur. SMPP sahipliği, SMS Forum'un dağılması ile tekrar Acision firmasına döndü.

SMPP geliştirimine ara verildi ve SMS forumu dağıldı. SMS forum websitesiden:

Temmuz 31, 2007 - Kar amacı gütmeyen, uluslararası kablosuz iletişim endüstrisinin yararı için, görevi SMS'i (Short Message Service) geliştirme, teşvik etme ve tanıtma olan SMS Forum, 27 Temmuz 2007 tarihi itibarıyla terhis ediliecektir.

Yapılan haberle ilişkili bir basın açıklaması, aynı zamanda bu sitenin kısa bir süre sonra askıya alınacağını uyarmıştı.Bunun aksine site uzun bir süre daha çoğu işlev ve özellikleri sunar durumdaydı (31 Ocak 2012'ye kadar).

SMS Forum'un eski teknik moderatörü ve ağ uzmanı olan Cormac Long'a göre site, çalışmasını durdurdu. SMPP tanımlamaları için Acision ile iletişim kurulması gerekir. Dosyalar ayrıca birçok diğer mevcut sitede mevcut olarak bulunabilir.

Protokol, PDU'ların (İngilizce "Protocol Data Units", protokol veri birimlerinin veya paketlerin) istek/cevap çiftlerinin OSI 4. katmanı bağlantıları (TCP oturumu veya X.25 SVC3) üzerinden takas edilmesine dayanır. PDU'lar verimli olmaları için ikili olarak kodlanmışlardır. Veri takası eş zamanlı olarak yapılabilir: Her eş gönderilecek her PDU için cevap bekler. Asenkron olarak da yapılması mümkündür: çoklu istekler bekleme olmaksızın gönderilebilir ve diğer eş tarafından düzensiz sırayla kabul edilebilir. İsteklere pencere adı verilir; en iyi performans için, iletişimde bulunan taraflar aynı pencere boyutu ile yapılandırılmış olmalıdır.

SMPP birçok çift-yönlü mesajlaşma fonksiyonunu destekler:

SMPP 3 ayrı bağlantı tipi sunar

Bir SMPP oturumu 5 ayrı durumda olabilir:

Dış SMS sistemi (ESME)'den SMSC'ye şu işlevler geçerlidir:

Bu fonksiyonların çağrılmasına karşılık SMSC cevap döner. (submit_sm_resp , cancel_sm_resp)

SMSC'den ESME'ye doğru geçerli işlevler ise :

SMPP standardı zaman geçtikçe gelişti. Çokça kullanılan SMPP sürümleri şunlardır:

Geçerli sürüme, bağlama komutundaki interface_version parametresi ile aktarılır.

SMPP PDU'su başlık ile başlar, gövde ile devam eder:
Her PDU bir başlık ile başlar. Başlık 4 alandan oluşur, her alanın uzunluğu 4 oktettir:

SMPP'de bütün sayısal alanlar ilk oktetin En Anlamlı Bit (MSB) olduğu, big endian sıralamayı kullanır.

Aşağıdaki örnekte 60 oktetlik submit_sm PDU'nun ikili kodlanmış hali bulunmaktadır. 16'lık oktetler halinde gösterilen veri, bu PDU'nun başlığının ve gövdesinin tekil döküm halidir.

Bu, SMPP özelliklerinin, submit_sm PDU'sunun tanımıyla bölge bölge nasıl ikili kodlandığını gösteren en iyi örnektir.

İlk tırnak içindeki terimler bölümün adını(command_length gibi), virgülden sonraki parantez içerisindeki rakamlar ve/veya harfler bölgeye karşılık gelen değeri ((60)), sonraki oktetler ise bu değerlerin ikili karşılığını (... 00 00 00 3C) temsil eder.

 'command_length', (60) ... 00 00 00 3C

 'service_type', () ... 00

Birçok kabuller olmasına rağmen, SMPP birkaç şüpheli özellik barındırır:

GSM 03.38'i temel alan SMPP 3.3'te data_coding değerleri bulunmasına rağmen, SMPP 3.4'ten beri GSM 7 bit varsayılan alfabesi için data_coding değeri yoktur.

SMPP 3.4 ve 5.0'a göre data_coding = 0, "SMSC Varsayılan Alfabesi" anlamına gelir. SMSC'nin türüne ve yapılandırmasına bağlı olarak kodlamaya tabi tutulduğunda gerçekten bu anlamı verir.

CDMA'daki C.R1001 standardı kodlamalardan biri olan Shift-JIS Japonca için kullanılır. SMPP 3.4 ve 5.0 Japonca için üç kodlama tanımlar (JIS, ISO-2022-JP ve Genişletilmiş Kanji JIS), fakat hiçbiri CDMA MSG_ENCODING 00101 ile tanımlanamaz. SMPP'deki Shift-JIS'de mesajları taşımak için Piktogram kodlama (data_coding = 9) kullanılır.

submit_sm başarısız olduğunda SMSC, sıfır olmayan bir command_status'un değeri ve "empty" message_id ile bir submit_sm_resp döndürür.


Meltem İnan

Meltem İnan (d 1973; Ankara), Türk gazeteci ve yazar.
1973 yılında Ankara'da doğdu. Babasın görevi nedeniyle çocukluğu İspanya'da geçti. İlkokulu Madrid'de, İnternational Primary School’da okuduktan sonra TED Ankara Koleji'nden mezun oldu (1989). Orta Doğu Teknik Üniversitesi Eğitim Fakültesi'nin İngilizce Öğretmenlik bölümünde yüksek öğrenim gördü.

Gazetecilik mesleğine 1994 yılında, "32. Gün" programında başladı. Ardından Kanal D Haber Merkezinde bir yıl dış politika ve sanat muhabirliği görevlerinde bulundu. Bu dönemde Yunanistan Dışişleri Bakanı Yorgo Papandreu ile röportajı uzun süre gündemde kaldı. Kuzey Irak’taki çatışmalar sırasında savaş muhabirliği yaptı.

Bir süre ABD'de araştırmacı gazetecilik eğitimi aldıktan sonra Coşkun Aral tarafından hazırlanan Haberci belgeseli için beş yıl çalıştı; Afrika, Asya, Kuzey Amerika, Güney Amerika ve Avrupa kıtasında elliyiyi aşkın ülkede belgesel bölümleri hazırladı.

F-tipi cezaevlerinin Türkiye’de gündemde olduğu dönemde, Amerikan Eyalet Cezaevi'ne girmeyi başaran ilk gazeteci oldu ve bu belgesel bölümüyle, Coşkun Aral ile birlikte Çağdaş Gazeteciler Cemiyeti’nin "2002 En İyi Belgesel Ödülü'nü" aldı. Richard Gere ve 14. Dalai Lama ile yaptığı röportajlar dış dünya basınında geniş yer buldu.

NTV'de "Rota" isimli gezi programını hazırladı. Türkiye'nin dört bir yanını gezdiği ve ilginç yöreleri tanıttığı programda, değişik insan portrelerine yer verdi ve yok olmakta olan meslekler ile güzellikleri izleyicilerine aktardı.

Televizyon Programları aracılığıyla gezdiği ülke ve yörelerle ilgili yazı ve izlenimleri, Marie Claire, Mimoza, Harpers Bazaar ve FHM dergileri ile Yeni Yüzyıl ve Sabah gazetelerinde yayımlandı.

Yazarın gezi maceralarını topladığı "Anı Koleksiyoncusu" ve "İnsan Koleksiyoncusu" isimli gezi kitapları, "Yeni Bir Şiva" ve "Aynadaki Tanrı" isimli iki romanı bulunuyor.


Foobar2000

foobar2000, Windows için programlanmış ses oynatıcıdır. Programın yapımcısı Peter Pawlowski'dir. Açık kaynak kod ile programlanmıştır. Programın kaynak kodları foobar2000'in resmi sitesinde yayınlanmaktadır. foobar2000, kolay kullanım ve basit ara yüzüne sahip olması nedeni ile kullanımı hızla yaygınlaşmaktadır. Getirdiği birçok yenilik vardır. Kendi script dili sayesinde, pek çok özelleştirme seçeneği bulunmaktadır. Ayrıca foobar2000 için yazılmış, internette değişik sitelerden bulunabilecek eklentiler ile, birçok yeni özellik de eklenebilmektedir.




Didier Deschamps

Didier Deschamps (d. 15 Ekim 1968, Bayonne) orta saha mevkiinde görev yapmış Fransız eski futbolcu, teknik direktör. Fransa'nın teknik direktörüdür. 
Futbolculuk hayatı boyunca 1989 - 2000 yılları arasında 103 kez Fransız millî formasını giydi ve bu maçlarda 4 gol attı. Oynadığı dönem, özellikle millî takımın kaptanı olduğu son dönemlerinde Fransa tarihinin en başarılı dönemini yaşadı.

Aktif futbolu bıraktıktan sonra teknik direktörlük yapmaya başlamıştır. Monaco'yı tarihinde ilk kez UEFA Şampiyonlar Ligi Finali oynattıktan sonra 2006 yılında yaşanan şike skandalı sonrası ikinci lige düşürülen Juventus'un başına geçmiş takımı tekrar Serie A'ya çıkarttıktan sonra görevinden ayrımıştır.2009-2010 sezonunda Marsilya'nın başına geçmiştir.

2009-2010 sezonunda Ligue 1'de bitime 2 hafta kala Olympique de Marseille ile şampiyonluğunu ilan etmiştir. Şu an Fransa A millî takımını çalıştırmaktadır.



Caretta caretta

Adi deniz kaplumbağası "(Caretta caretta)", denizlerde yaşar. Yumurtlamak haricinde karaya hiç çıkmaz. Sırt tarafı kırmızımsı kahverengi alt tarafı ise beyazımsı açık sarı renklidir. Bacakları yüzmeye yarayacak biçimde kürek biçimi almıştır ve dış kenarlarında en fazla 2 tırnak bulunur. Oksijeni havadan almasına rağmen uzun süre su altında kalabilir. Yumurtalarını gece kumsallarda açtıkları çukurlara gömerler. Bir defasında 100 yumurta bırakabilir (162'ye kadar tespit edilmiştir). Yavrular 2 aylık kuluçka döneminden sonra gece vakti yumurtadan çıkarak denize giderler.

Akdeniz sahillerine yayılmıştır. En önemli yumurtlama bölgesi Adana'nın Yumurtalık ilçesi ve Belek, Anamur, Köyceğiz, Dalyan sahilidir. Belek kıyıları, Caretta caretta'ların Akdeniz'deki ikinci (Yunanistan'ın Zakintos adasının ardından) ve Türkiye'nin en büyük yumurtlama alanıdır. 2006 yılı içinde Belek'te ise 1000 civarında, Anamur'da 2007 yılında 1040 adet yuva tespit edilmiş ve koruma altına alınmıştır. Kabuk boyları 1 metre kadar büyüyebilir. Balıklar, kabuklular ve su canlıları (özellikle deniz anaları) ile beslenir.

Yaklaşık 106 milyon yıldır yeryüzünde oldukları düşünülmektedir. İnsanoğlunun yerleşme ve çoğalma kapasitesi yüzünden ve ışık kirliliği nedeniyle bugün sayıları giderek azalmaktadır . Nesli tükenme altında olduğu için koruma altında tutulmaktadır.


Neve Şalom Sinagogu

Neve Şalom Sinagogu, İstanbul'un Beyoğlu ilçesinin Karaköy semtinde, Büyük Hendek Caddesi’nde yer alan Türk Yahudilerinin başlıca ve en ünlü sinagogu. 1951 yılında ibadete açılan Neve Şalom Sinagogu ayrıca cemaat'in en yeni sinagogu. İstanbul'daki sinagogların en büyüğü olan Neve Şalom Sinagogu ise yapılması için 1949'da yıkılan Birinci Karma Yahudi İlkokulu tören salonundan dönüştürülerek inşa edilmiştir. Mimarları genç Türk Musevileri Elyo Ventura ve Bernar Motola'ydı. Sinagog 25 Mart 1951'de o dönemin Türkiye Musevilerin hahambaşısı Rafael Saban tarafından, üst düzey siyasetçiler ve cemaat üyelerinin katıldığı büyük bir törenle açıldı.

İstanbul'daki diğer sinagogların aksine çok faal olan sinagogda Şabat (Yahudi ayini), düğünler, cenazeler, Bar Mitsvalar, Sünnet ve dini bayramlar düzenlenir.

Neve Şalom Sinagogu üç kere kanlı terör saldırılarına hedef oldu: 6 Eylül 1986, 1 Mart 1992 ve 15 Kasım 2003.




Marge Simpson

Marjorie "Marge" Simpson (kızlık soyadı Bouvier), animasyon televizyon dizisi "Simpsonlar"da yer alan ve söz konusu ailenin üyesi olan kurgusal bir karakterdir. Julie Kavner tarafından seslendirilmektedir ve ilk kez 19 Nisan 1987 tarihinde "The Tracey Ullman Show" kısası "Good Night"ta göründü. Marge, James L. Brooks'un ofisinin lobisinde beklemekte olan Matt Groening tarafından yaratıldı. Groening, "Life in Hell"e dayanan kısalardan oluşan bir diziyi sunmak için çağırılmıştı fakat Groening, bunun yerine bir dizi yeni karakter oluşturdu. Karaktere annesi Margaret Groening'in adını verdi. "The Tracey Ullman Show"da üç sezon yayınlandıktan sonra, Simpson ailesi 17 Aralık 1989 tarihinde Fox kanalında yayınlanmaya başlanan kendi dizisine sahip oldu.

Marge, Simpson ailesinin iyi niyetli ve aşırı sabırlı annesidir. Kocası Homer ile birlikte üç çocuğu vardır: Bart, Lisa ve Maggie. Marge, ailesindeki ahlaki güçtür ve sık sık Simpson ailesindeki düzeni devam ettirmeye çalışarak var olan tuhaf davranışlarda ortak bir yol bulmaya çalışır. Genelde stereotip televizyon annesi olarak betimlenmekte ve sık sık "TV anneleri" hakkında olan listelerin zirvesinde yer almaktadır. "Simpsonlar"la ilgili video oyunlarında, "Simpsonlar Sinema Filmi'nde", The Simpsons Ride'da, reklamlarda, çizgi romanlarda yer aldı ve geniş bir ticarî alana ilham verdi.

Marge'ın kendine özgü kovan şeklindeki mavi saçı, "Frankenstein'ın Gelini"nden esinlenildi ve Margaret Groening'in 1960'larda yaptığı saç stiliydi. "The Tracey Ullman Show"un orijinal kast üyesi Julie Kavner'ın karakteri seslendirmesi istendi böylece karaktere dublaj yapacak başka bir seslendirme sanatçısına ihtiyaç duyulmadı. Kavner, Marge'a yaptığı seslendirme ile 1992 yılında aldığı bir Primetime Emmy Ödülü dahil olmak üzere birçok ödül kazandı. Ayrıca "Simpsonlar Sinema Filmi"ndeki performansıyla Animasyonda En İyi Seslendirme dalında bir Annie adaylığı elde etti. 2000 yılında, Marge tüm Simpson ailesiyle birlikte Hollywood Bulvarı'nda bir yıldız ile ödüllendirildi.

"Simpsonlar", karakterlerinin bir yaşı olmadığı ve her daim şimdiki yılda olduğunu farz eden bir yerleşik zaman çizgisi kullanmaktadır. Birçok bölümdeki olaylar, ardışık bölümlerde çelişmesine rağmen spesifik zaman periyotlarına bağlanmaktadır. Marge Simpson, Homer'ın eşi ve Bart, Lisa ve Maggie Simpson'ın annesidir. Ebeveynleri Jacqueline ile Clancy Bouvier tarafından büyütüldü. Homer'ı onaylamadığını her daim belirten Patty ve Selma adlarında iki kız kardeşi vardır. "The Way We Was" (ikinci sezon, 1991) bölümündeki flashback, Marge'ın Springfield Lisesi'nde okuduğunu ve son senesinde Homer Simpson ile tanıştığını gösterir. İlk zamanlarda Homer'a karşı ihtiyatlı davranır. Artie Ziff ile gideceği öğrenci balosuna, Homer ile gitmeye söz verir ve Artie'yle gitmekten pişmanlık duyarak Homer ile geceyi bitirir. Çiftin uzun bir süre flört etmesinden sonra, Marge, Bart'a hamile olduğunu fark eder ve Homer ile Marge, küçük bir düğün kilisesinde evlenir. Bart, kısa bir süre sonra doğar ve çift, ilk evlerini satın alır. "That 90's Show" (19. sezon, 2008) bölümü, yayınlanmış birçok geçmiş öyküyü yalanlamaktadır; örneğin, eski bölümler Lisa'nın 1980'lerde doğduğunu ileri sürerken bu bölümde Marge ile Homer'ın 1990'ların başında çocuksuz olduğu gösterilmektedir.

Birçok "Simpsonlar" karakteriyle birlikte Marge'ın yaşı, hikâyenin sunuluşuna göre değişmektedir. Birinci sezondaki (1990) "Life on the Fast Lane" ile "Some Enchanted Evening" bölümleri, Marge'ın 34 olduğunu söylemektedir. "Regarding Margie" (17. sezon, 2006) bölümünde Homer, Marge'ın kendisiyle aynı yaşta olduğundan bahseder yani Marge, neredeyse 36 ile 
40 yaş aralığındadır.

Marge, dizinin çoğu bölümünde işsizdir, ev hanımı olmayı ve ailesine bakmayı seçer. Ancak, dizide tek bölümlük birçok meslek edinmektedir. "Marge Gets a Job" (dördüncü sezon, 1992) bölümünde Springfield Nükleer Santrali'nde Homer ile birlikte nükleer teknisyeni, "The Twisted World of Marge Simpson" (sekizinci sezon, 1997) bölümünde kendi tuzlu kraker işinin sahibi, ve "Sex, Pies and Idiot Scrapes" (yirminci sezon, 2008) bölümünde erotik bir pastanede çalışır. Marge, ev kadını rolünden memnun olmadığını dile getirmese de, bundan sıkılmaya başlamaktadır. "The Springfield Connection" (altıncı sezon, 1995) bölümünde Marge, hayatında daha fazla heyecana ihtiyaç duyduğundan polis memuru olmaya karar verir. Fakat bölümün sonunda yolsuzluklardan rahatsız olur ve işten ayrılır.

Matt Groening, Marge ve tüm Simpson ailesini 1986 yılında yapımcı James L. Brooks'un ofisinin lobisindeyken tasarladı. Groening, "The Tracey Ullman Show" için kısalardan oluşan bir animasyon dizisini sunması için çağrılmıştı ve "Life in Hell" çizgi dergisinin bir uyarlamasını sunmayı planladı. "Life in Hell"<nowiki>'</nowiki>in canlandırılması çalışmasının yayın haklarından feragat etmesine neden olduğunu fark edince başka bir yöntemde karar kıldı ve kendi ailesindeki üyelerin adlarını verdiği karakterlere sahip disfonksiyonel bir aile taslağını aceleyle çizdi. Karaktere biraz benzediği söylenen Marge'ın adı, Groening'in annesi Margaret "Marge" Groening'den gelmektedir ve bu, "insanların sizin çizgi karakter olduğunuzu düşünmesi cidden garip." diyerek belirtildi. Marge'ın kovan saç şekli, "Frankenstein Gelini" filminden esinlenildi ve bu tarz, Margaret Groening'in 1960'lar boyunca yaptığı saç tarzıydı fakat Groening'in saçı hiçbir zaman mavi renginde olmadı.

Marge, 19 Nisan 1987 tarihinde tüm Simpson ailesiyle birlikte ilk defa "The Tracey Ullman Show" kısası "Good Night" bölümünde göründü. 1989 yılında kısalar, Fox kanalında yayınlanacak yarım saatlik bir dizi olarak "Simpsonlar"<nowiki>'</nowiki>a uyarlandı. Marge ve Simpson ailesi, bu yeni şovdaki ana karakterler oldular.

Matt Groening, Marge'ın seçildiği bölümlerin, yazılması en zor bölümler arasında olduğunu düşünmektedir. Bill Oakley, kendisine ve yazı partneri Josh Weinstein'a ilk sene boyunca Marge'ın merkezde olduğu bölümlerin yazılması birçok defa verildiğinden dolayı bu bölümlerin genellikle "ast" yazarlara verildiğini düşünmektedir. Şovun üç sezonu boyunca çoğu senarist, Bart ile Homer'a odaklandı ve bundan dolayı David M. Stern, "Homer Alone" (üçüncü sezon, 1992) adıyla yayınlanan bir Marge bölümü yazmaya karar verdi. Stern, Marge'ın ruhsal bir çöküntüde olduğunu anlatan bölümde komedinin "derinleyici [bir] tarzı"nı başardıklarını düşündü ve James L. Brooks, bölümü çabucak onayladı.

Tüm Simpson ailesi, siluetlerinden tanınacakları şekilde tasarlandılar. Aile, kabaca çizildi çünkü Groening, eskizleri animatörlere gönderirken bunların animatörler tarafından düzenleneceğini sanıyordu fakat animatörler bunu yapmak yerine sadece çizimleri kopyaladılar. Marge'ı çizmede animatörler, Lisa ile Maggie'de kullandıkları yöntemin benzerini kullanarak bir yuvarlak çizmek ile işe başladılar. Ardından biri yuvarlağın ortasında, diğeri başın yan tarafında olmak üzere gözler kabaca çizildi. Daha sonra burun ve dudak çizildi. Marge'ın saçı, yuvarlak alanın dışına uzayacak şekilde şeklin en üstünde çizildi. Matt Groening'e göre, Marge'ın saçının arkasındaki orijinal fikir, saçın uzun tavşan kulakları gizlemesiydi. Şovun final bölümünde bu şakanın açıklanması düşünülüyordu fakat tutarsızlıklardan ötürü, şaka vaktinden evvel atıldı, ayrıca tavşan kulaklar, Simpsonlar için oldukça uydurma olacaktı.

Marge'ın dublajı, aynı zamanda karakterin annesi Jacqueline ile kız kardeşlerini de seslendiren Julie Kavner tarafından yapılmaktadır. Kavner,"The Tracey Ullman Show"<nowiki>'</nowiki>dan beridir kastın düzenli bir parçasıdır. Kısalar için seslendirmeye ihtiyaç duyulduğunda yapımcılar başka seslendirme sanatçıları tutmaktansa kast üyesi Dan Castellaneta ile Kavner'a, Homer ile Marge karakterlerine dublaj yapmalarını sormaya karar verdiler. Kavner'ın kontratının bir bölümünde Kavner'ın hiçbir zaman videoda Simpsonlar'ın promosyonunu yapmak zorunda kalmayacağı yazmaktadır ve Kavner, umumi yerlerde nadiren karakterin seslendirmesini yapmaktadır çünkü bunun "illüzyonu ortadan kaldırdığını" ve "insanların, bunların gerçek kişiler olduğunu hissettiğine" inanmaktadır. Kavner, kayıt oturumlarını ciddiye almakta ve seslendirme sanatının, canlı sanattan biraz daha sınırlandırıcı olduğunu, karakterinin hareketleriyle yapabileceği bir şey olmadığını düşünmektedir.

Marge'ın kulak tırmalayıcı sesi, "ses tellerindenki yumru"dan ötürü "tatlı çakıl bir sese" sahip olduğunu belirten Kavner'ınkinden sadece az biraz farklıdır. Marge, Kavner'ın bilinen en ünlü karakteriyken, onun favori karakterleri ise "aynı anda hem eğlenceli hem üzgün" olduklarını düşündüğü Patty ve Selma'dır. "Simpsonlar Sinema Filmi"<nowiki>'</nowiki>nde, Marge'ın video mesajı gibi bazı sahneler yaklaşık yüz defa kaydedilerek Kavner'ı bitkin hale getirdi.

1998 yılına kadar Kavner, bölüm başına 30.000 dolar aldı. 1998'deki ödeme tartışmasında Fox, şovun ana kast üyelerini, yerlerine yeni aktörler getireceğini belirterek tehdit etti hatta yeni kast üyelerinin hazırlanılmasına kadar gitti. Tartışma kısa sürede çözüldü ve seslendirme sanatçılarının bölüm başı 360.000 dolar talep edecekleri 2004 yılına kadar Kavner, bölüm başına 125.000 dolar aldı. 2004 yılındaki sorun bir ay sonra çözüldü ve oyuncu, bölüm başına 250.000 dolar aldı. 2008 yılındaki maaş görüşmelerinden sonra dublaj ekibindekiler bölüm başına yaklaşık 400.000 dolar almaya başladı.

Marge, genellikle klişe bir sitcom annesidir ve çocuklarının maskaralıklarına, kaba saba kocasına tahammül eden "sabırlı eş"i oynamaktadır. Genellikle ailesinin problemlerine olumlu tavırla yaklaşırken, "Homer Alone" (üçüncü sezon, 1992) bölümünde iş yükü ve stresten ötürü ruhsal bir çöküntü yaşar. Ailesi ise yokluğunun üstesinden güç bela gelirken Marge, "Rancho Relaxo"da zaman geçirdikten sonra yenilenmiş olarak geri döner ve herkes, ona gereğinden çok yardım edeceklerine dair söz verir. Marge, sık sık Homer için köklü bir fikir üretir ve çiftin evlilikleri çoğunlukla sallantıdadır. Marge, "evliliklerine fazlasıyla katlandığını" düşünmektedir ve Homer'ı zaman zaman terk eder ya da kapı dışarı eder. Bunu betimleyen ilk bölümlerden biri olan "Secrets of a Successful Marriage"ta (beşinci sezon, 1994), başarılı bir evliliğin nasıl inşa edileceği konusunda Homer bir yetişkin sınıfına ders vermeye başlar. Başlarda başarısız olur fakat çoğunluğunda Marge'ı ilgilendiren aile sırlarını anlatmaya başlayınca sınıfın ilgisini elde etmeyi başarır. Bu açığa çıkınca Marge öfkelenir ve Homer'ı evden kovar. Sonraki gün Homer kirli ve darmadağınık bir haldedir ve Marge'a onu eve geri alması için yalvarır, hiç kimsenin "tamamen ve hep bağlı" kalamayacağını ona söyler. İlk başlarda Marge bunu bir artı olarak algılamaz fakat er geç şöyle itirafta bulunur: [Homer] "gerçekten bir kadına gereksinim duyulduğunu göstermekte." Evlilikle ilgili problemleri anlatan bölümler, şovun sonraki sezonlarında daha sık işlenmeye başlandı. Hepsinde Marge, örneğin çekici Fransız Jacques'e karşı koyduğu ve yerine Homer'ı seçtiği "Life on the Fast Lane" (birinci sezon, 1990) gibi bölümlerde ayartılmaya çalışılmasına rağmen Homer'a sadıktır.

Marge, Bart'a karşı umursayan, anlayış gösteren ve çocuğunu özenle yetiştiren bir annedir fakat ondan "ele avuca sığmaz bir çocuk" olarak bahsetmekte ve sık sık oğlunun yaramazlıklarından ötürü mahcup olmaktadır. "Marge Be Not Proud" (yedinci sezon, 1995) bölümünde, Bart'a aşırı annelik yaptığını düşünmektedir ve mal çalarken yakalanmasından sonra ona karşı daha soğuk davranmaya başlar. Bölümün başında Bart, "aşırılı anneliği" protesto eder fakat ona karşı soğuk davranılmaya başlanınca kendini suçlu hissederek annesiyle barışır. Marge, "küçük özel oğlu" için anlayış göstermektedir ve çoğu zaman oğlunu savunmaktadır. Bir defasında "Biliyorum, Bart zor bir çocuk olabilir fakat içindekini de biliyorum. Bir kıvılcıma sahip. Bu kötü bir şey değil. Tabii ki, bu ona kötü şeyler yaptırıyor." der. Marge'ın Lisa ile iyi bir ilişkisi vardır ve ikili, tamamen iyi geçinmektedirler. Marge, Maggie'nin kendisine sıkıca sarılmasını ve bağımlı olmasını sağlayan bir annelik göstermektedir. "Midnight Towboy" (on dokuzuncu sezon, 1997) bölümünde Marge, Maggie'yi daha bağımsız hale getirmede yardım edecek bir uzman tutar. Ancak Maggie, Marge'a nadiren ihtiyaç duyacak kadar fazla bağımsızlaşır. Marge, Maggie'yi özlemeye başlar fakat bölümün sonunda Maggie, annesine tekrar ihtiyaç duyar. Marge, annesi Jacqueline ile kız kardeşleri Patty ve Selma ile iyi bir ilişki sergilemektedir. Patty ve Selma, Homer'ı onaylamamaktadırlar ve Homer'a karşı seslerini çıkarmaktan çekinmezler. Marge, eleştirilerine tahammül etmekte fakat onlara karşı bazen sabrını yitirmektedir, bir defasında kız kardeşlerini "gülyabani" olarak adlandırır. Marge'ın babası Clancy, dizide nadiren yer almaktadır ve şu ana kadar sadece iki bölümde konuşurken göründü. "Fear of Flying" (altıncı sezon, 1994) bölümünde Clancy, Marge'a pilot olduğunu söyler fakat gerçekte bir uçuş görevlisidir. Marge, bir gün bunu fark eder ve onda, uçuş korkusu belirir. Clancy, o bölümden beridir konuşurken görülmedi. "Jazzy and the Pussycats" (on sekizinci sezon, 2006) bölümünde Homer, bir defasında Clancy'nin cenazesinde hazır bulunduklarından önemsiz bir şekilde bahseder.

Bir defasında şiddete başvuran "Kıymık ve Tırmık Show"<nowiki>'</nowiki>a karşı aile değerlerinin savaşımına önderlik yaparak ve "Citizens' Committee on Moral Hygiene"nin dikkat çeken bir üyesi olarak Marge, diğer karakterlerden daha fazla ahlâk sahibidir. Sık sık herhangi bir nedenle kasabanın sesi olur fakat kasaba halkının çoğu onu engeller. Marge, kiliseye katılımı teşvik eden tek aile üyesidir. "Homer the Heretic" (dördüncü sezon, 1992) bölümünde Homer, kiliseye gitmemeye başlar ve Marge, ona "beni erkeğim ile Tanrım arasında seçim yapmaya zorlama çünkü kazanamazsın." der. "Lisa the Skeptic" (dokuzuncu sezon, 1997) bölümünde bir "melek iskeleti" bulunur, Lisa durumdan oldukça kuşkulanır. Lisa'nın onun bir melek olduğuna inanan insanlar hakkında konuşmasıyla Marge, kızına kendisinin de onun bir melek olduğuna inandığını söyler. Lisa'ya "Gördüğümüzden daha fazla yaşam olmalı, herkes inanacağı bir şeylere ihtiyaç duyar." der. Ahlâkına karşın, Marge kumar alışkanlığı gibi kötü alışkanlıklarla mücadele etmektedir. Marge, bağımlılığının üstesinden gelmeyi öğrenirken onun tamamen yok olmadığını ve şovda mevzu bahis olan problem zaman zaman ortaya çıkar.

Politik olarak Marge genellikle Demokrat Parti taraftarıdır, eyaletin ileri düşünceli valisi Mary Bailey'i destekler ve başkanlık seçimlerinin her ikisinde de Jimmy Carter'a oy verir.

44. Primetime Emmy Ödülleri'nde Kavner, üçüncü sezonun "I Married Marge" bölümündeki Marge dublajı ile bir Primetime Emmy Ödülü kazandı. 2004 yılında, Kavner ve Dan Castellaneta (Homer'ın sesi) "TV Dizilerindeki En Popüler Anne & Baba" dalında bir Young Artist Ödülü kazandı. "Simpsonlar Sinema Filmi"ndeki performansıyla Kavner, "Animasyonda En İyi Seslendirme" dalında 2007 Annie Ödülleri'ne aday gösterildi fakat ödülü "Ratatouille" filmindeki performansıyla Ian Holm kazandı. Kavner'ın filmdeki duygusal performansı olumlu yorumlar aldı ve bir eleştirmen şöyle dedi: "Kavner, en içten performansını sergiledi." Marge'ın merkezde olduğu birçok bölüm "En İyi Animasyon Programı" dalında Emmy Ödülleri'ne aday gösterildi, bu adaylıklara 2004 yılında "The Way We Weren't" ile 1990 yılında ödülü kazanan "Life on the Fast Lane" bölümleri dahildir. 2000 yılında, Marge ve tüm Simpson ailesi Hollywood Bulvarı'nda bir yıldız ile ödüllendirildi. Marge, tüm zamanların en iyi televizyon anneleri listelerinde en üst sıralarda yer aldı. 1994 yılında "Entertainment Weekly"<nowiki>'</nowiki>nin listesinde birinci sırada; 2005 yılında Fox News'in listesinde birinci sırada; 2008 yılında CityNews'in listesinde sekizinci sırada ve "Time"<nowiki>'</nowiki>ın "Her Daim En İyi 10 Anne" listesinde yer aldı. 2004 yılında Birleşik Krallık'ta yapılan bir ankette, oy verenler tarafından Marge "en saygıdeğer anne" olarak adlandırıldı.

Dindar yazar Kenneth Briggs, "Marge, benim azizlik adayımdır [...] Gerçek hayatta yaşıyor, krizlerle, kusurlu insanlarla yaşıyor. Affediyor ve kendi hatalarını yapıyor. Affeden ve seven bir insan [...] tamamen bir azize gibi."

"People"<nowiki>'</nowiki>ın 1 Ekim 1990 tarihli sayısında ABD'nin sonraki First Lady'si Barbara Bush ile yapılan bir röportaj yer almaktaydı. Makale şu pasajı içermekteydi: "[Barbara Bush] "America's Funniest Home Videos"<nowiki>'</nowiki>u seviyor fakat "Simpsonlar" örneğinde şaşırtıyor. '[Simpsonlar] gördüğüm en aptal şey' diyor, 'fakat bir aile mevzuu ve tahmin ediyorum ki o masum'". Dizinin yazarları, 28 Eylül'de Bush'a cevap olarak Marge'ın ağzından kibar bir mektup yollamaya karar verdiler. 9 Ekim'de Bush mektuba şöyle cevap verdi: "Sevgili Marge, bana mektup göndermenizden onur duydum. Aklınızdakileri bana anlattığınız için size minnetarım. Aptalca, bir tanesinin ["akıl"'ı kastediyor] sizde de olduğunu düşünmemişim. Şu anda bir resminize bakıyorum... Plastik bir kupanın üzerine resmedilmiş... mavi saçınızın dört bir yanında uçuşan pembe kuşlarla. Belli ki, siz ve büyüleyici aileniz - Lisa, Homer, Bart ve Maggie — kamp yapıyorsunuz. Bu çok güzel bir aile sahnesi. Açıkçası, siz ülkenin geri kalanı için iyi bir aile örneği ortaya koyuyorsunuz. Lütfen düşük çenem için beni bağışlayın."

2002 yılında, Seattle Monorail Project karşıtları protestolarında "Marge vs. the Monorail" bölümünü göstermeyi planladılar. Gelen şikayetlerden sonra, 20th Century Fox, protestonun organizatörlerine bir mektup göndererek bölümü telif nedenleriyle gösteremeyeceklerini belirtti. 2004 yılında, Birleşik Krallık'ın Channel 4 kanalında geleneksel olarak yayınlanan, aynı zamanda Kraliçe Elizabeth'in de yılbaşı mesajını verdiği alternatif yılbaşı mesajlarında Marge da yer aldı.

9 Nisan 2009 tarihinde, ABD Posta Servisi, Marge ile diğer dört Simpson üyesinin yer aldığı 44 sentlik posta pulunu tanıttı. Simpsonlar, prodüksiyonda iken posta pulu üzerinde yer almayı başaran ilk TV dizisi karakteri oldular. Pullar, Matt Groening tarafından tasarlandı ve 7 Mayıs 2009 tarihinde satışa çıktı.

Marge, tişörtler, baseball şapkaları, etiketler, buzdolabı mıknatısları, anahtarlıklar, düğmeler, oyuncaklar, posterler gibi "Simpsonlar"<nowiki>'</nowiki>la ilgili çok sayıda üründe yer aldı. 2007 yılındaki "The Simpsons Game" dahil olmak üzere tüm "Simpsonlar" video oyunlarında yer aldı. Televizyon dizisinin yanı sıra Marge, ilk kez 29 Kasım 1993 tarihinde yayımlanan aylık dergi "Simpsons Comics" sayılarında da düzenli olarak yer aldı. Marge ayrıca 2008'de Florida ile Hollywood Universal Studios'da kurulan The Simpsons Ride'da da rol aldı.

Marge, çoğu popüler animasyon kadın karakterlerinin yer aldığı reklam serisi için normal kovan saçı, daha şık olarak değiştirildi. 2005 yılında Dove Styling reklamlarında yer aldı.

Ekim 2009'da, Marge'ın "Playboy" dergisinin kasım sayısının kapağında yer alacağı açıklandı. Belirtilen sayı, 16 Ekim 2009'da ilk defa yayımlandı. Kapağın yanı sıra "The Devil in Marge Simpson" ("Marge Simpson'ın içindeki Şeytan") başlıklı yazı ile üç sayfaya dağılan resimler, "Simpsonlar"<nowiki>'</nowiki>ın 20. yıldönümünün kutlama etkinliklerindendir ve daha genç okuyucuları çekmeyi amaçlamaktadır. "Playboy Enterprises"<nowiki>'</nowiki>ın yönetici şefi Scott Flanders, kapağın ve orta sayfadaki içeriğin biraz esprili olduğunu belirtti. Darine Stern'in Ekim 1971'deki kapak resmi, Playboy Kasım 2009 sayısına ilham oldu.




Başkent Üniversitesi Ankara Hastanesi

Başkent Üniversitesi Ankara Hastanesi, Ankara'da yer alan Başkent Üniversitesi Tıp Fakültesi'nin merkez hastanesi. Ankaray Beşevler istayonuna yaklaşık 500 metre uzaklıktadır.

Başkent Üniversitesi Ankara Hastanesi, Başkent Üniversitesi'nin 65'i yoğun bakım olmak üzere toplam 288 yataklı ve modern teknolojik yapıyla desteklenmiş laboratuvar ve görüntüleme üniteleri ile ameliyathanelerine sahip tanı ve tedavi merkezidir.


Ufuk Üniversitesi

Ufuk Üniversitesi, Türkiye Trafik Kazaları Yardım Vakfı tarafından kurulan, Ankara'da, Konya-Eskişehir yolunda hastane binasının bulunduğu Balgat kampüsünde ve İncek'teki kampüsünde hizmet vermektedir. Tıp Fakültesi ve Sağlık Meslek Yüksek Okulları Balgat Kampüsü'nde, diğer bölümleri İncek Kampüsü'nde bulunmaktadır. Tıp Fakültesi için Balgat’ta 260 yataklı Dr. Rıdvan Ege Sağlık Araştırma ve Uygulama Hastanesi hizmete girmiştir.<ref name="http://www.ufuk.edu.tr/tarihce">http://www.ufuk.edu.tr/tarihce</ref> İncek Dr. Rıdvan Ege Kampüsünün içinde Dr. Muhittin Ülker Kız Öğrenci Yurdu bulunmaktadır.

Ufuk Üniversitesi; 18 Aralık 1999 tarih ve 23910 sayılı Resmi Gazete'de yayımlanan 4488 sayılı Kanun ile Türkiye Trafik Kazaları Yardım Vakfı tarafından 2547 sayılı Kanunun Vakıf Yüksek Öğretim Kurumlarına ilişkin hükümlerine tabi olmak üzere Yüksek Öğretim Kurulu'nun 01.05.2002 tarih ve 13.30.0.EÖB.0.00.00.03.06.05-954/09006 sayılı izin yazıları ile 2002 - 2003 eğitim - öğretim yılında eğitim - öğretime başlamıştır.

Ufuk Üniversitesi, 2018-2019 eğitim yılının başında logo değişikliğine gitmiştir. Buna bağlı olarak, 2018-2019 eğitim yılı itibarıyla kullanılacak olan yeni logoyla birlikte, üniversiteye ait web sitesi, diploma ve kimlik kartvizitleri gibi görsel ve yazılı materyallerde de değişikliğe gidilmiştir.




Türkiye Trafik Kazaları Yardım Vakfı tarafından Gölbaşı İncek mevki 84.000 m²'lik arazide ana kampüs yapılması planlanmıştır. Sağlık birimleri dışındaki yapılaşmaların bu alanda bulunacaktır. Kampüs 8000 öğrenci kapasiteli olarak hesaplanmış olup 45.000 m²'lik kapalı alana sahip olacaktır. Tesislerin temeli 3 Ağustos 2011 tarihinde TBMM Başkanı Cemil Çiçek ve Çevre ve Şehircilik Bakanı Erdoğan Bayraktar'ın da katıldığı bir törenle atılmıştır. İncek Kampüsü 2013-2014 eğitim öğretim yılında 30.09.2013 tarihinde hizmete girmiştir.




Serie B

Serie B, İtalyan futbol liglerinin ikinci en yüksek seviyesidir. Serie A'nın bir alt kademesi olan ligde 22 takım mücadele eder. 2002-03 sezonunda 20 takımın mücadele ettiği Serie B'de 2003-04 sezonunda 24 takıma çıkarıldı. 2004-05 sezonunda 22 takımın mücadele etmesine karar verildi. Takım sayısında o zamandan beri bir değişiklik yapılmamıştır. 2006-07 sezonundan bu yana Ali della Vitorria(Kanatların Zaferi) adlı kupa verilmektedir. Kupa 63 cm yüksekliğinde 5 kg ağırlığındadır. Şampiyon takım genelde "cadetti" olarak adlandırılır. En çok şampiyon olan takım, 6 kez bu zafere ulaşma başarısını gösteren Genoa'dır.



Bart Simpson

Bartholomew JoJo "Bart" Simpson, animasyon dizisi "Simpsonlar"ın kurgusal ana karakteri ve diziye adını veren ailenin üyesi. Aktris Nancy Cartwright tarafından seslendirilen Bart, televizyonda ilk defa 19 Nisan 1987'de "The Tracey Ullman Show"da yayınlanan "Simpsonlar" kısalarından "Good Night"ta göründü. Bart, çizgi film çizeri Matt Groening tarafından, James L. Brooks'un ofisinin bekleme salonunda beklerken tasarlandı ve yaratıldı. Groening, "Life in Hell"e dayanan bir dizi yapması için çağrılsa da bunun yerine, yeni bir grup karakter yaratmaya karar verdi. Karakterlerin geri kalanı adlarını Groening'in aile üyelerinden alsa da, Bart'ın adı "brat" (yaramaz çocuk) sözcüğünün anagramıdır. "The Tracey Ullman Show"da üç yıl yer aldıktan sonra Simpson ailesi, 17 Aralık 1989'da Fox kanalında kendi dizisine kavuştu.

On yaşındaki Bart, Homer ile Marge'ın çocuklarının en büyüğü ve tek oğlu, Lisa ile Maggie'nin ise ağabeyidir. Bart'ın en baskın kişilik özellikleri yaramazlığı, asiliği ve otoriteye karşı saygısızlığıdır. Bart, video oyunları, "Simpsonlar Sinema Filmi", The Simpsons Ride, reklamlar ve çizgi romanların da aralarında bulunduğu "Simpsonlar"la ilgili diğer ürünlerde de yer aldı ve diziden esinlenilerek oluşturan çeşitli ticari ürünlerde de kendisine yer buldu.

Aslında en başta Nancy Cartwright, oyuncu seçmelerine Lisa için, Yeardley Smith ise Bart rolü için katılmayı planladı. Smith'in sesi bir erkek çocuğu için fazla tizdi, bu nedenle ona Lisa rolü verildi. Cartwright Lisa'nın o zaman fazla ilginç olmadığı düşünerek, onun yerine daha iyi bir rol olduğunu düşündüğü Bart için seçmelere katıldı. Açılış sekansındaki kara tahta esprisi, barmen Moe'ya yaptığı telefon şakaları ve "Eat my shorts", "¡Ay, caramba!" ve "Don't have a cow, man!" gibi akılda kalıcı sözleri, karakterin ayırıcı özellikleri arasındadır.

"Simpsonlar"ın ilk iki sezonunda (1989–1991), Bart şovun öne çıkan karakteriydi ve "Bartmania"ya yol açtı. Bart Simpson'a ait çeşitli sloganlar ile sözlerin yer aldığı tişörtler popüler hale geldi ve en çok sattığı dönemde günde bir milyon gibi bir satış oranına ulaştı. "Do the Bartman" parçası, Birleşik Krallık'ta single listesinde bir numaraya yükseldi ve 1991'in en çok satan yedinci parçası oldu. Bart'ın isyankâr tavırları ve beklendiği kadar başarılı olmamasından gurur duyması, ebeveynler ve eğitimciler tarafından çocuklar için kötü bir rol model olarak değerlendirilmesini beraberinde getirdi. Üzerinde "I'm Bart Simpson. Who the hell are you?" ("Ben Bart Simpson. Sen de kimsin?") yazan tişörtler, birçok okulda yasaklandı. 3. sezon civarında dizi, Bart hâlâ en ön planda olan karakterinlerden olsa da, artık ailenin tümüne odaklanmaya başladı. "Time", Bart'ı olarak gösterdi ve karakter, 1990'da "Entertainment Weekly" tarafından "yılın göstericisi" seçildi. Nancy Cartwright Bart'ı seslendirmesiyle aralarında 1992'de aldığı bir Primetime Emmy Ödülü ve 1995'te aldığı bir Annie Ödülü'nün de bulunduğu çok sayıda ödül kazandı. 2000'de Bart, diğer aile üyeleriyle birlikte Hollywood Walk of Fame'de bir yıldızla ödüllendirildi.

"Simpsonlar", karakterlerinin bir yaşı olmadığı ve her daim şimdiki yılda olduğunu farz eden yerleşik bir zaman çizgisi kullanmaktadır. Birçok bölümde olaylar, ardışık bölümlerde çelişmesine rağmen spesifik zaman periyotlarına bağlanmaktadır. Bart'ın doğum yılı "I Married Marge" (üçüncü sezon, 1991) bölümünde 1980’lerin başı olarak ifade edildi. Simpsonlar kendi evlerini alana kadar ailesiyle birlikte Springfield’ın aşağı doğu kısmında yaşadı. Lisa doğduğunda topladığı ilgiden dolayı Bart onu ilkin kıskandı fakat Lisa’nın ilk kelimesinin "Bart" olduğunu öğrenince çok geçmeden Lisa’ya ısındı. Bart'ın ilk okul günü 1990’ların başındaydı. İlk şevki umursamaz bir öğretmen tarafından kırıldı ve Marge endişe etmeye başladı. Bir gün teneffüs esnasında Bart, Milhouse ile tanıştı. Milhouse ve diğer öğrenciler ile jest ve kaba sözlerle eğlenmeye başladı. Müdür Skinner, ona "okula henüz yeni başladın ve seçtiğin yol, belki de tüm yaşamın boyunca izleyeceğin tek yoldur! Şimdi, ne söyleyeceksin?" dedi. Bart ise "şortumu ye" diye cevap verdi.". "That 90's Show" (on dokuzuncu sezon, 2008) bölümü, yayınlanmış öykülerin arka planıyla büyük ölçüde ile çelişmektedir; örneğin, bölümde Homer ile Marge, 1990'ların başında çocuksuz olarak gösterilmektedir.

Bart’ın hobileri arasında paten kaymak, televizyon seyretmek (özellikle "Tırmık ile Kıymık Show"<nowiki>’</nowiki>unu içeren "Palyaço Krusty"<nowiki>'</nowiki>yi), çizgi romanlar okumak (özellikle Radioactive Man), video oyunları oynamak ve haylazlık yapmak yer almaktadır. Dizi boyunca Bart, Springfield İlköğretim Okulu’na gitmektedir ve Edna Krabappel’in okuttuğu dördüncü sınıftadır. Full-time bir işte çalışacak kadar büyük olmadığından, ara sıra part time işlerde çalışmaktadır. "Bart the Murderer" (üçüncü sezon, 1991) bölümünde Tony’nin sosyal kulübünde barmen olarak, "Bart Gets Famous" (beşinci sezon, 1994) bölümünde Palyaço Krusty’nin asistanı olarak, "Bart After Dark" (sekizinci sezon, 1996) bölümünde Maison Derrière mekânında kapıcı olarak, "Homer's Enemy" (sekizinci sezon, 1997) bölümünde kısa bir süre için kendi fabrikasının sahibi olarak çalışır.

Matt Groening, Bart ve tüm Simpson ailesini 1986 yılında yapımcı James L. Brooks'un ofisinin lobisindeyken tasarladı. Groening, "The Tracey Ullman Show" için kısalardan oluşan bir animasyon dizisini sunması için çağırılmıştı ve "Life in Hell" çizgi dergisinin bir uyarlamasını sunmayı planladı. "Life in Hell"<nowiki>'</nowiki>in canlandırılması çalışmasının yayın haklarından feragat etmesine neden olduğunu fark edince başka bir yöntemde karar kıldı ve kendi aile üyelerinin adlarını verdiği karakterlere sahip disfonksiyonel bir aile taslağını aceleyle çizdi. Ailenin isyankâr oğlu için kendi adı yerine "brat" (yaramaz çocuk) sözcüğünün anagramı olan "Bart" kelimesini seçti, çünkü karaktere Matt adının verilmesi kendisini apaçık ortaya çıkarmaktaydı.

Bart, esasen "daha yumuşak başlı biri" olarak düşünüldü fakat karakter, Cartwright'ın seslendirmesine bağlı olarak değişti. Groening'e Bart'ı tasarlanmasında birçok kişi ilham verdi: Matt Groening'in abisi Mark, Bart'ın davranışlarının çoğunun şekillenmesini sağladı. Bart, Tom Sawyer ve Huckleberry Finn gibi karakterlerin aşırı özelliklerinin bir kişide birleşmesiyle tipik davranış gösteren çocuk karakterin aşırı bir versiyonu olarak tasarlandı. Groening, Bart'ı "eğer Eddie Haskell ["Leave it to Beaver"<nowiki>'dan</nowiki>] kendi şovuna sahip olsaydı ne olurdu" diye tanımlamaktadır. Groening ayrıca, öncülü "Afacan Dennis"in bir hayal kırıklığı olduğunu ve gerçekten tehdit niteliğinde olan bir karakter yaratmak yönünde ilham verdiğini belirtti. Bart'ın ikinci adındaki "J", ikinci isimlerini Jay Ward'dan alan "The Rocky and Bullwinkle Show"<nowiki>'</nowiki>daki Bullwinkle J. Moose ve Rocket J. Squirrel gibi animasyon karkterlere karşı bir "saygı"dır. "Bart Simpson's Guide to Life" kitabına göre Bart'ın ikinci adının tam yazımı JoJo'dur.

Bart, 19 Nisan 1987 tarihinde tüm Simpson ailesiyle birlikte ilk defa "The Tracey Ullman Show" kısası "Good Night" bölümünde göründü. 1989 yılında kısalar, Fox kanalında yayınlanacak yarım saatlik bir dizi olarak "Simpsonlar"<nowiki>'</nowiki>a uyarlandı. Bart ve geri kalan Simpson ailesi bu yeni şovda görünmeye devam etti.

Tüm Simpson ailesi siluetlerinden tanınacak şekilde tasarlandı. Aile, kabaca çizildi çünkü Groening, eskizleri animatörlere gönderirken eskizlerin animatör tarafından düzenleneceğini sanıyordu fakat animatörler bunun yerine sadece çizimleri kopyaladılar. Bart'ın ilk kez kısalarda gözüken orijinal tasarımında sivri uçlu saçı vardır ve sivri uçlar farklı uzunluktadır. Daha sonradan bu uçların sayısı dokuz olarak sınırlandırıldı ve hepsi aynı uzunluğa getirildi. Groening başta çizimleri siyah-beyaz olarak çiziyordu ve aslında çizimlerin renkli olmasıyla sivri uçların Bart’ın kafasının devamıymış gibi görüneceğini düşünmemişti. Bart karakterinin tasarım özellikleri genellikle diğer karakterlerde kullanılmadı; örneğin güncel bölümlerde hiçbir karakter Bart’ın sivri uçlu saç tarzına sahip değil fakat ilk birkaç sezondaki birkaç arka plan karakteri bu özelliği Bart ile paylaştı.

Bart'ın dikdörtgen şeklindeki kafası, yönetmen Mark Kirkland tarafından kahve kutusu olarak tanımlandı. Küre şekli Marge, Lisa ve Maggie için kullanırken Homer'ın kafası da dikdörtgen şeklindedir (tepesinde bir kubbe ile). Farklı animatörler, Bart’ı çizmede farklı metotlar kullanmaktadırlar. Eski yönetmen Jeffrey Lynch, bir kutu ile başlamaktadır, ardından gözleri, sonra ağzı, daha sonra saç uçlarını ve sonrasına vücudun tümünü eklemektedir. Matt Groening, normalde gözlerle çizime başlamakta, ardından burnu ve Bart’ın kafasının tümünü çizmektedir. Birçok animatör, Bart’ın kafasındaki sivri uçları çizmede problem yaşamaktadır: çizim yöntemlerinin birinde bir uç sağda, bir tane ortada ve bir tane solda çizmekteler, ardından boş alanın ortasına dokuz tane olana kadar eklemeye devam etmekteler. Esasen, Bart yere bakar bir şekilde çizildiğinde başının üstü görülünce, Groening karakterin başının etrafı boyunca ve ortasında sivri uçların olmasını istedi. Bunun yerine, Wes Archer ve David Silverman, karakteri sivri uçların olduğu bir taslak halinde çizdiler, ardından "grafiksel olarak çalıştığı"ndan orta kısma sadece düz bir yama yaptılar

Yedinci sezonun (1995) "Treehouse of Horror VI" bölümünde Bart (Homer ile birlikte) üç boyutlu bilgisayar animasyonu karakteri olarak ilk kez bölümün "Homer" parçasında çizildi. Bilgisayar animasyon yönetmenleri, Pacific Data Images tarafından tedarik edildi. Karakterin 3 boyutlu modeli çizilirken animatörler Bart'ın saçını nasıl göstereceklerini bilmiyorlardı. Prodüksiyonda vinil Bart bebekleri olduklarını fark ettiler ve birini satın alarak model olarak kullandılar.

Bart'ın sesi "Simpsonlar"da diğer birçok çocuk karakterden Nelson Muntz, Ralph Wiggum, Todd Flanders ve Kearney'yi de seslendiren Nancy Cartwright'a aittir. Homer ve Marge rolleri, zaten "The Tracey Ullman Show" ekibinde yer aldıkları için Dan Castellaneta ile Julie Kavner'a verilirken, yapımcılar Bart ve Lisa rollerini seslendirecek kişileri kendileri belirlemek istedi. Başta Bart rolü için Yeardley Smith düşünüldü; ancak kast direktörü Bonita Pietila, Smith'in sesini fazla yüksek buldu. Smith daha sonra yaptığı denemeyi, "Sesim her zaman kız sesine fazla benziyordu. Bart'tan iki replik okudum ve 'Geldiğiniz için teşekkürler!' dediler" sözleriyle aktardı. Smith'e onun yerine Lisa rolü verildi. 13 Mart 1987'de Nancy Cartwright, Lisa rolü için seçmelere katılacaktı. Seçmelerin yapılacağı yere geldiğinde, Lisa'nın yalnızca "ortanca çocuk" olarak tarif edildiğini ve o sırada silik bir karakter olduğunu gördü. Cartwright, "sinsi, beklendiği kadar başarılı olamayan, okuldan nefret eden, saygısız ve zeki" şeklinde betimlenmiş olan Bart'la daha çok ilgilenmeye başladı. Matt Groening, Cartwright'ın Bart için deneme yapmasına izin verdi ve replikleri ondan duymasıyla rolü kendisine verdi. Cartwright "Simpsonlar" seslendirme ekibinin altı asıl üyesi arasında, bu şov öncesinde profesyonel seslendirme eğitimi almış olan tek kişidir.

Cartwright'ın normal konuşma sesinde "Bart'tan hiçbir açık iz olmadığı" söylenir. Ses Cartwright'a göre doğaldır; kendisi bu sese dair unsurları "The Tracey Ullman Show"dan önce, "My Little Pony", "Snorks" ve "Pound Puppies" gibi şovlarda kullandı. Bart'ı seslendirmenin kolay olduğunu, "Bazı karakterler biraz daha çaba, üst solunum kontrolü ister; her neyse teknikle ilgilidir. Ama Bart'ı seslendirmek kolay. Onun sesine zorlanmadan geçebiliyorum." sözleriyle açıkladı. Cartwright'ın yapımcılara daha fazla seçenek sunmak için her bir repliği beş ya da altı farklı şekilde okuma geleneği vardır. Gelecekte geçen bölümlerde Bart'ı yine Cartwright seslendirmektedir. "Lisa's Wedding" bölümü (altıncı sezon, 1995) için Bart'ın sesi elektronik olarak alçaltılmıştır.

Bart'ın şöhretine karşın, Cartwright halk arasında pek tanınmış değildir. Sokakta tanınıp çocukların önünde Bart'ın sesiyle konuşması istendiğinde ise Cartwright bunu, onları "çok korkutacağı" için reddeder. Fox Network "Simpsonlar"ın ilk sezonu süresince Cartwright'ın röportaj vermesine, Bart'ın bir kadın tarafından seslendirildiğinin öğrenilmesini istemediğinden izin vermedi.

1998'e dek Cartwright bölüm başına 30.000 dolar aldı. Aynı yıl ücret konusunda yaşanan anlaşmazlık sırasında Fox altı ana seslendirme sanatçısını yenileriyle değiştireceğini söyleyerek onları tehdit etti. Hatta yeni sesler için bir sanatçı kadrosu oluşturacak kadar ileri gitti. Anlaşmazlık çözüldü ve Cartwright 2004'e kadar her bölüm için 125.000 dolar aldı. Bu tarihte sanatçılar bölüm başına 360.000 dolar talep etti. Bu anlaşmazlık da bir ay sonra çözüldü ve Cartwright'ın ücreti her bir bölüm için 250.000 dolar oldu. 2008'deki ücret görüşmelerinden sonra ise bu miktar tüm sanatçılar için 400.000 dolara yükseltildi.

Birçok "Simpsonlar" bölümünün açılış sekansında kamera Bart'ın tahtaya bir mesaj yazarken görüldüğü Springfield İlköğretim Okulu'na zum yapar. Bölümden bölüme değişen bu mesaj, "kara tahta esprisi" olarak bilinir. Kara tahta mesajları "İlk anayasa değişikliği geğirmeyi kapsamaz." gibi politik olanların yanı sıra, "Ölü insanları göremiyorum" gibi popüler kültüre özgü ve "Ben 32 yaşında bir kadın değilim." ya da "Bunları artık kimse okumuyor." gibi kurgunun dünyasını aşan (meta-reference) mesajları da kapsar. Çizerler bu esprileri çabucak bulabiliyor ve bazı durumlarda güncel olaylara uyması için değiştirebiliyordu. Örneğin "Homer the Heretic" (dördüncü sezon, 1992) bölümünde tahtada "New Orleans'ı kötülemeyeceğim." yazıyordu. Bu espri bir önceki bölümde ("A Streetcar Named Marge") şehri "korsanların, sarhoşların ve fahişelerin yuvası" olarak betimleyen ve tartışma yaratan şarkı dolayısıyla özür dilemek için yazıldı. Pek çok bölüm açılış sekansının kısaltılması nedeniyle kara tahta esprisi içermez. Bu kısım, hikâyenin gelişimine daha fazla zaman ayırabilmek için kesilir.

İlk dönemlerde Bart'ın ayırıcı özelliklerinden biri, Moe's Tavern'in sahibi Moe Szyslak'a, esprili uydurma bir isim söyleyip onu telefona çağırmasını isteyerek yaptığı telefon şakalarıydı. Moe önce barda o kişiyi arar, ancak çabucak bunun bir telefon şakası olduğunu anlayarak Bart'ı tehdit eder. Bu şakalar, Tube Bar kayıtlarına dayanır. Moe karakteri, Tube Bar'ın sahibi Louis "Red" Deutsch'tan esinlenildi. Onun sıkça verdiği sert yanıtlar, Moe'nun şiddete eğilimli yanına temel oluşturdu. Bu telefon şakaları, yayınlanan üçüncü bölüm olan "Homer's Odyssey" (birinci sezon, 1990) ile başladı; ancak ilk yer aldığı bölüm, yapılma sırasına göre ilk bölüm olan "Some Enchanted Evening"di. Dizinin gelişimiyle birlikte, yazarların yeni bir uydurma isim bulması ve Moe'nun vereceği kızgın tepkiyi yazması daha da güçleşti. Bu nedenle bunlar dördüncü sezonda devamlı tekrarlanan bir şaka olmaktan çıktı. Zaman zaman yeniden su yüzüne çıkan bu şakalar en son 20. sezon bölümlerinden "Lost Verizon"'da (2008) görüldü. Ancak öncekilerden farklı olarak bu defa Bart şakalarını Moe'yu değil, dünyanın çeşitli yerlerindeki barmenleri arayarak yaptı.
Bart'a özgü bir söz kalıbı olan "Eat My Shorts", masa başı okumalarından birinde, Cartwright'ın lisede yaşadığı bir olaya dayanan doğaçlamasıyla ortaya çıktı. Cartwright'ın da aralarında olduğu Fairmont Lisesi'nin bandosu bir gün her zamanki gibi "Fairmont West! Fairmont West!" yerine, "Eat my shorts" kalıbını tekrarlayarak çalmıştı. Bart'ın diğer söz kalıpları olan "¡Ay, caramba!" ve "Don't have a cow, man!", "Simpsonlar"ın ilk sezonları boyunca üretilen tişörtlerde yer aldı. "Cowabunga" sözcüğü de, şovda kullanılmadan önce tişörtlerde yer almış olsa da, genellikle Bart'la birlikte anılır. Tekrarlanan söz kalıplarına dayalı mizah, Bart'ın "I didn't do it." (Ben yapmadım.) cümlesiyle Palyaço Krusty'nin şovunda popüler bir role sahip olduğu "Bart Gets Famous" (beşinci sezon, 1994) bölümünde hicvedildi. Yazarlar "I didn't do it" cümlesini, "gerçekten adi şeylerin çok popüler olabileceğine dikkat çekecek" "dandik" bir kalıp olduğu için seçti.

Bart şovda sıkça çıplak yer alır; ancak her defasında yalnızca kalçası görünür. ""nde (2007) Bart'ın tamamen çıplak olarak kaykayla kaydığı bir sekans vardır. Bu süre içinde pek çok farklı şey cinsel organını kapatır, ancak kısa bir an için penisi görülebilir. Bu, film için üzerinde ilk çalışılan sahnelerden biriydi. Fakat, yapımcılar bu nedenle filmin R reyting alacağını düşündüğünden, filmin bu kısmından çok endişeliydi. Filme Motion Picture Association of America PG-13, British Board of Film Classification ise PG reytingini uygun gördü. Sahne "Entertainment Weekly"nin "30 Unforgettable Nude Scenes" (30 Unutulmaz Çıplak Sahne) listesinde yer aldı.

Bart'ın karakter özellikleri olan isyankârlık ve otoriteye saygısızlık, Amerika'nın kurucu babalarınınkiyle karşılaştırılmış, ayrıca Tom Sawyer ve Huckleberry Finn'in bir araya gelmiş ve güncellenmiş bir versiyonu olarak da tarif edilmiştir. "" adlı kitabında Chris Turner, Bart'ı bir nihilist olarak tarif etmiştir; nihilizm varlığın objektif bir anlamı, amacı veya içsel bir değeri olmadığını savunan bir felsefi görüştür.

Bart'ın isyankâr tutumu, Springfield İlkokulu'nda onu rahatsızlık verici bir öğrenci yapmıştır. Bart okulda çok başarılı değildir ve bundan övünç duyar. Öğretmeni Ms. Krabappel, Başöğretmen Skinner ve bazen Hademe Willie ile başı derttedir. Bart'ın okuldaki başarısı düşüktür ve kendisi de bunun farkındadır, bir keresinde "Ben aptalım tamam mı? Bir sokak direği kadar aptal! Bundan dolayı mutlu muyum sanıyorsun?" demiştir. Bir diğer seferde, Lisa, Bart'ın bir hamsterden daha aptal olduğunu başarıyla kanıtlar. "Separate Vocations" bölümünde (3. sezon, 1992) Bart koridor gözetmeni olur ve ders notları yükselir, bu da onun aptal olduğundan değil, dikkatini vermediğinden derslerinde bocaladığına işaret eder. "Brother's Little Helper", (11. sezon, 1999) bölümünde Bart'ta dikkat eksikliği ve hiperaktivite bozukluğu olduğunun gösterilmesi bu fikri doğrular. Keskin zekadan yoksunluğu kalıtsal "Simpson geni"ne atfedilebilir, bu gen Simpson ailesinin çoğu erkek üyesinin zekasına etki etmektedir. Habire başı derde girmesine, ve sadist, yüzeysel ve bencil olabilmesine rağmen, Bart ileri derecede dürüstlük belirtileri de göstermektedir. Birkaç kere Başöğretmen Skinner ve Bayan Krabappel'e yardım etmiştir. "Sweet Seymour Skinner's Baadasssss Song" (5. sezon, 1994) bölümünde Bart istemeyerek Skinner'in işten atılmasına neden olmuş ve okul ortamı dışında onunla arkadaş olmuştur. Bart, Skinner'in kendisine bir hasım olmasını özlemiş ve onun tekrar işe alınmasını sağlamıştır, bunun sonucunda artık arkadaş olamayacaklarını bile bile.

Bart'ın muzırlığına ve Homer'ın çoğu zaman umursamaz ve beceriksiz davranışı yüzünden, ikisinin çalkantılı bir ilişkisi vardır. Bart Homer'a çoğu zaman "Baba" yerine adıyla hitap eder, Homer da ondan "oğlan" diye söz eder. Homer, çabuk sinirlenir ve Bart onun tepesini attırınca kendini tutamayıp çizgi film-vari bir tarzda onu gırtlaklamaya kalkar. Bu şovla ilgili ilk fikirlerden biri Homer'ın Bart'a karşı çok öfkeli ve baskıcı olmasıydı ama bunların karakterleri daha derinlemesine tahlil edildikten sonra bu özellikleri yumuşatılmıştır.

Marge, Homer'a kıyasla çok daha müşfik, anlayışlı ve bakıcı bir ebeveyndir, ancak Bart'tan bahsederken "ele avuca sığmaz" da demiştir ve Bart'ın gariplikleri onu çoğu zaman mahcup eder. "Marge Be Not Proud" bölümünde (7. sezon, 1995) Bart'a fazla annelik yaptığına karar verip, Bart bir mağazadan hırsızlık yapıp yakalandıktan sonra ona karşı daha mesafeli davranır. Hikâyenin başında Bart onun aşırı anaçlığından şikayet eder ama annesinin tutumu değişince kendini kötü hisseder ve onunla barışır. Bu tutumuna rağmen, Bart bazen küçük düşmeye razı olabilir, eğer bu annesini memnun edecekse. Marge, "özel küçük adam"ını anladığını ifade etmiş ve pek çok olayda onu savunmuştır. Bir keresinde "Bart'ı idare etmenin zor olduğunu biliyorum ama aynı zamanda içinin nasıl olduğunu da biliyorum. Onda bir kıvılcım var. Bu kötü bir şey değil... tabii bu kıvılcım ona kötü şeyler "yaptırıyor"." der
Bart, kız kardeşi Lisa ile bir kardeş rekabeti içindedir ama en genç kızkardeşi Maggie ile Maggie'nin bebek olması nedeniyle kanka gibi bir ilişkisi vardır. Ayrıca Lisa tarafından pek çok kere rencide olmuş ve onunla fiziksel olarak da kavga etmiş olsa da ikisi genelde birbirlerine çok yakındır. Lisa'ya çok değer verir ve fazla ileri gidince hep özür dilemiştir. Ayrıca, sorun çözmek gerektiği zaman Lisa'nın ondan daha üstün olduğuna inanır ve sık sık akıl danışmak için ona gider. Bart, Lisa'ya çok sahip çıkar: "Bart the General", (1. sezon, 1990) bölümünde, okulda bir kabadayı Lisa'nın ev pastalarını harap edince, Bart derhal ondan yana çıkar.

Bart'ın en yakın arkadaşı Milhouse Van Houten'dır, ama bu arkadaşlık konusunda Bart bazen bir mahçubiyet gösterir. Bart, Milhouse üzerinde kötü bir etkiye sahiptir ve ikisi beraberce pek çok muzırlığa karışmıştır. Bu davranışı yüzünden "Homer Defined" bölümünde (3. sezon, 1991) Milhouse'un annesi, Milhouse'un Bart'la oynamasını yasaklar. Bart başlangıçta bunu umursamıyormuş gibi yapsa da, sonunda Bart Milhouse'a ihtiyaç duyduğunu anlar ve Marge, Bayan Van Houten'i durumu tekrar değerlendirmeye ikna eder. Bart, popüler ve havalı bir çocuk olarak gösterilse de, o ve Milhouse çoğu zaman kabadayıların (Dolph, Jimbo, Kearney ve Nelson Muntz) hedefidir. Milhouse, okuldaki sosyal statülerini sayısal olarak özetlemek için "Üçbuçuk. Dövülürüz ama bize bir açıklama yaparlar" der. Bart ve Nelson geçmişte hasım olmuşlar, Bart bir keresinde ona savaş ilan etmiştir ama başka zamanlarda da yakın arkadaş olmuşlardır.

Bart, televizyon çocuk programı sunucusu Palyaço Krusty'nin en büyük hayranlarındandır. Bir keresinde "Tüm hayatımı Krusty'nin öğretilerine dayandırdım" demiştir. Krusty programı ile ilgili oyuncak ve malzemeyle dolu bir odada uyumaktadır. Palyaçoya pek çok kere yardımcı olmuştur, örneğin "Krusty Gets Busted" (1. sezon, 1990) bölümünde bir silahlı saldırı olayında Figüran Bob'un Krusty'yi yalan yere suçlu göstermek çabasını suya düşürmüştür, "Like Father, Like Clown" bölümünde ise Krusty'yi sık görüşmediği babası ile tekrar bir araya getirmiştir. ve "Krusty Gets Kancelled" bölümünde Krusty'nin televizyona geri dönüp kariyerini tekrar harekete geçirmesine yardımcı olur. Buna karşın Krusty Bart'ın yardımlarından büyük ölçüde habersiz kalmış ve Bart'a ilgisiz davranmıştır. Bir yaz, Bart büyük bir hevesle Krusty Yaz Kampı'na katılmış, ancak Krusty gelmemiş ve kamp bir felakete dönüşmüştür. Bart, Krusty'nin geleceğine inanarak önceleri umudunu korur ama sonunda tepesi atar, Krusty'nin ticari malzemelerinden nefret ettiğine karar verir ve kampı işgâl eder. Krusty bu ihtilafı sona erdirmek için hemen kampı ziyaret eder ve Bart'ı yatıştırmayı becerir. Dizi için orijinal fikirlerden biri Bart'ın bir televizyon palyaçosuna hayran olması ama babasına hiç saygı duymaması idi ama bu fikir hiçbir zaman doğrudan incelenmemiştir. Bu orijinal plana göre Krusty tipinin tasarımı palyaço makyajlı bir Homer'dı. "Krusty Gets Busted" bölümünde Bart, Figüran Bob'un planını suya düşürünce ikisi arasında uzun süren bir düşmanlık başlar. Yazarlar, Bob'un tekrar tekrar geri gelip Bart'tan intikam almasına karar verdiler. Road Runner'ı kovalayan çakaldan ilham aldılar ve Bob'u yaramaz bir çocuğu yakalamayı kafasını takmış akıllı bir kişi olarak gösterirler. Bob, on bir bölümde çıkmıştır, genelde kötü planlar yapar ve sonunda hep başarısızlığa uğrar.

Daha sonraki sezonlar Homer'a odaklanırken, Bart ilk üç sezonun çoğunda baş karakterdi. 1990'da Bart çok çabuk bir şekilde televizyondaki en popüler karakter haline geldi ve "Bartmania" tabiri kullanılmaya başlandı. "Simpsonlar" karakterleri içinde hafızalarda en çok yer edinnen karakter oldu, örneğin tişörtler. 1990'ların başlarında, Bart'ın yer aldığı milyonlarca tişört satıldı; bir milyonu ise sadece birkaç günde satıldı. Bart'ın kötü bir rol model olduğu düşünüldüğünden birkaç Amerikan devlet okulunda Bart'ın yanında "I'm Bart Simpson. Who the hell are you?" ve "Underachiever ('And proud of it, man!')" gibi yazıların yer aldığı tişörtler yasaklandı. "Simpsonlar" ticari ürünleri iyi satışlar yaptı ve ilk 14 ay boyunca 2 milyar dolar kazanç elde etti. Bart Simpson ürünlerinin başarısı, karaborsada sahte ürünlerin, özellikle tişörtler, üretilmesine neden oldu. Bazılarında Bart'ın çeşitli sloganları yer alırken diğerlerinde "Teenage Mutant Ninja Bart, Air Simpson Bart, [and] RastaBart" yazılarında olduğu yeni gibi tasarlanmış bir halde karakter tasvir edildi. Bart'ı Nazi üniforması içinde "Nazi Bart" ya da kel olarak tasvir eden istisnalar hariç Matt Groening genellikle kaçak ürünlere itiraz etmedi. 20th Century Fox, sonradan bu ürünleri üretenlere dava açtı ve üreticiler, bunları üretmeyi bıraktı.

Şovun başarısına bağlı olarak 1990 yazı boyunca Fox Network, "Simpsonlar"<nowiki>’</nowiki>ın yayın saatini Pazar günü 20.00'den (EST) alarak şovu, aynı saatte NBC'de yayınlanan dönemin bir numaralı şovu olan "The Cosby Show"<nowiki>'</nowiki>un karşısına yani Perşembe gününe aldı. Yaz boyunca, birkaç haber kaynağı, sözde "Bill vs. Bart" rekabeti hakkında söylentilere yer verdi. "Entertainment Weekly" dergisinin 31 Ağustos 1990 tarihli sayısında Bill Cosby'nin bir Bart Simpson tişörtü giymiş resmi yer aldı. "Bart Gets an F" (ikinci sezon, 1990) bölümü, "The Cosby Show"<nowiki>'</nowiki>a karşın yayınlanan ilk bölümdü ve düşük bir Nielsen reytingi aldı. "The Cosby Show", 18,5 izlenme oranı elde etti. Reyting, şovu ev televizyonlarında izleyen izleyicilere dayanmaktadır fakat Nielsen Media Research, 33,6 milyon izleyicinin bölümü izlediğini yayınladı ve bu da şovu, gerçek izleyiciler açısından haftanın bir numaralı şovu yapmaktadır. Bu dönemde alınan bu izlenme oranıyla bölüm, Fox Network’un tarihinde en çok izlenen bölüm oldu, ve hâlâ "Simpsonlar" tarihinin aldığı en yüksek izlenme oranıdır. Popülaritesinden ötürü Bart, ana olay örgüsünde yer almadığı bölümler de dahil sık sık şovun reklamlarında Simpson ailesinin en çok görünen üyesi oldu.

Bart, "1990'nın televizyon kralı", "televizyonun en parlak yeni yıldızı" ve bir "eksilmemiş smaç" olarak betimlendi. "Entertainment Weekly", Bart'ı 1990 için "yılın eğlendiren kişisi" seçti ve "Bart, bir isyancı olduğunu kanıtlamıştır ve ayrıca kolaylıkla terörize olan bir terör, iyi bir çocuk olduğunu da,ve cesaretindeki ciddi görüntüler ile bizi ve kendini şaşkına çeviren ilginç bir tiptir" diye yazdı. 1990 Amerika Birleşik Devletleri’ndeki senato, kongre ve valilik seçimlerinde Bart, yazılan adaylar içinde en popüler olandı ve birçok alanda kurgusal karakterler içinde sadece Mickey Mouse'dan sonra ikinci oldu. Balonlarıyla bilinen 1990 Macy'nin Şükran Günü Geçit Töreni’nde Bart’ın dev helyum dolu bir balonu oluşturuldu. Bu yıldan itibaren Bart Simpson balonu geçit töreninde her yıl göründü. Buna, törenle aynı gün yayınlanan "Bart vs. Thanksgiving" bölümünde gönderme yapıldı ve Homer, Bart’a "Eğer, her saman alevi çizgi karaktere bir balon yapmaya kalkarsan töreni saçmalığa dönüştürürsün!" der. Bu esnada, arkada ve farkında olmadan televizyonda bir Bart Simpson balonu kısa bir sürede gözükür.

"The Simpsons Sing the Blues" albümü, Eylül 1990’da yayınlandı ve "Billboard" 200 listesinde 3 numaraya kadar yükselerek büyük bir başarı elde etti ve Recording Industry Association of America tarafından 2 kere platinum ile ödüllendirildi. Albümden çıkan ilk single, Nancy Cartwright tarafından seslendirilen bir rap şarkısı olan "Do the Bartman" oldu ve şarkı 20 Kasım 1990 tarihinde piyasaya sürüldü. İsmini tanıtımında yazdırmamasına rağmen şarkı, Michael Jackson tarafından yazıldı. Jackson, bir "Simpsonlar", özellikle Bart hayranıydı ve bir gece yapımcıları, Bart için bir numaralı single yazmayı önermek ve şovda konuk oyuncu olarak gözükmek için çağırdı. Jackson, sonunda John Jay Smith takma adıyla şovun "Stark Raving Dad" (üçüncü sezon, 1991) bölümünde konuk oyuncu olarak yer aldı. Şarkı, Amerika Birleşik Devletleri'nde single olarak resmî bir şekilde hiçbir zaman yayınlanmamasına rağmen Birleşik Krallık’ta başarılı oldu. 1991’de 16 Şubat ile 9 Mart arasında toplam üç hafta boyunca Birleşik Krallık’ta bir numaralı single ve yılın en çok satan yedinci şarkısı oldu. Yarım milyon kopya sattı ve British Phonographic Industry tarafından 1 Şubat 1991’de altın ile sertifikalandırıldı.

Bart'ın yaramazlıklarına rağmen cezalandırılmamasına neden olan isyankâr doğası, bazı ebeveyn ve tutucu kişiler tarafından onun çocuklar için kötü bir rol model olarak değerlendirilmesine yol açtı. "Pittsburgh Post-Gazette" yazarı Robert Bianco, "[Bart] kurnazlıkla ailesini alt etmekte, hazırcevaplıkla öğretmenlerini bastırmaktadır; kısacası o, olmuş olmak istediğimiz ve çocuklarımızın olmasından korktuğumuz çocuktur" diye yazdı. Okullarda eğitmenler, eğitimiyle ilgili olumsuz tutumu ve "başarısız ve bununla gurur duyan" tutumundan ötürü Bart'ın "öğrenmeye tehdit" olduğunu iddia ettiler. Başkaları ise onu "bencil, agresif ve kötü ruhlu" olarak tanımladı. Eleştirilere cevap olarak James L. Brooks, "Herkesin bir rol model olduğu bir televizyon beklentisinden sakınırım. Gerçek hayatta bu kadar çok rol modelle karşılaşmazsınız. Televizyon neden onlarla dolu olsun ki?" dedi. Los Angeles Merkezli Medya ve Değerler Merkezi'nin yönetici yönetmeni Elizabeth Thoman, "Eğer çocuklar Bart Simpson'a saygı duyuyorlarsa, bizlerin, toplumumuzda neden tüm bu rol modelleri için televizyonu kullandığımızı kendimize sormamız gerekir, bu çok daha büyük bir sorundur. Biz, televizyonun, tüm rol modellerini bulabileceğiniz bir yer olduğu fikrini sürdürdükçe, televizyonu bir okul sistemi konumuna getirmeyi sağlamaktayız" diye yazdı.

1990'da, ABD'de uyuşturucuyla mücadele programının başı olan William Bennett, Pittsburgh'da bir bağımlılık tedavi merkezini ziyaret etti ve duvarda Bart posterini görünce "Simpsonlar'ı izlemiyorsunuz, değil mi? Bunun size hiç faydası olmaz." dedi. Bu yorumu tepkiler alınca Bennett özür diledi. "Yalnızca şaka" yaptığını söyledi ve "sivri kafa ile oturup işleri yoluna koyacağız." dedi. 1991'de verdiği bir röportajda Bill Cosby, Bart'tan çocuklar için kötü bir rol modeli olarak bahsetti ve onu "kızgın, kafası karışmış, hüsranlı" olarak tanımladı. Bununla ilgili olarak Matt Groening, "Bu Bart'ı özetliyor, tamam. Çoğu insan normal olma mücadelesi içinde, o normal olmanın çok sıkıcı olduğunu düşünüyor ve diğerlerinin sadece yapabilmeyi dilediği şeyleri o yapıyor." dedi. 27 Ocak 1992'de dönemin devlet başkanı George H. W. Bush "Amerikan ailesini güçlendirmeye çalışacağız, Amerikan ailelerinin daha çok Waltonlar gibi ve daha az Simpsonlar gibi olmasına çalışacağız." şeklinde konuştu. Dizinin yazarları buna müstehzi bir şekilde yanıt verdi ve "Stark Raving Dad" bölümünün üç gün sonraki tekrar yayınından hemen önce verilen bir kısa bölümde Bart, "Hey, bizler tıpkı Waltonlar gibiyiz. Bizler de Depresyon'un sona ermesi için dua ediyoruz." dedi.

Karakter hakkında çok sayıda eleştiri olsa da, olumlu yorumlar da yapıldı. Çocuklara yönelik televizyon programlarında kaliteyi yükseltme amacı güden bir halk örgütlenmesi olan Action for Children's Television'ın başkanı Peggy Charren, "Simpson ailesi ticari televizyondaki ince düşünceli çizgi dizilerden biri. Tişörtleri yasaklayarak anayasayı nasıl öğretebilirsiniz?" yorumunu yaptı. Köşe yazarı Erma Bombeck "Çocuklar, bu dünyanın bir yerinde var olan, onların sadece fantazisini yaptıkları şeyleri kendisi becerebilen, ebeveynlerine arada bir ağızlarının payını verebilen ve buna rağmen hâlâ yaşamasına izin verilen bir yaşıtlarının olduğunu bilmeye ihtiyaç duymakta." diye yazdı. 2003'te Birleşik Krallık'ta, on iki yaş altı çocuklar üzerinde "en fazla etkisi olan kurgusal karakter"in ebeveynlere sorulduğu bir ankette Bart ilk sırada yer aldı.

1998'de "Time", Bart'ı 20. yüzyılın en önemli 100 kişisinden biri olarak gösterdi. Bart, listedeki tek kurgusal karakterdi. Daha önceden ise 31 Aralık 1990 tarihli derginin kapağında yer almıştı. Ayrıca "TV Guide"<nowiki>'</nowiki>ın 1996'daki "Tüm Zamanların En Mükemmel 50 TV Yıldızı" listesinde 48. sırada yer alırken 2002'de ise Lisa'yla birlikte "Tüm Zamanların En Mükemmel 50 Çizgi Karakteri" listesinde 11. sırada yer aldı.

1992'deki 44. Primetime Emmy Ödülleri'nde Cartwright, üçüncü sezondaki "Separate Vocations" bölümünde seslendirdiği Bart performansıyla En İyi Dublaj dalında bir Primetime Emmy Ödülü kazandı. Ödülü, "Simpsonlar"<nowiki>'</nowiki>dan beş seslendirme sanatçısıyla paylaştı. Bart'ın ağırlıklı olarak ön planda olduğu birçok bölüm, En İyi Animasyon Programı dalında Emmy Ödülleri'ne aday gösterildi, 1992'deki "Radio Bart", 2005'teki "Future-Drama", 2006'daki "The Haw-Hawed Couple" ve 1997'deki ödülü kazanan "Homer's Phobia" gibi bölümler bunlara dahildir. 1995'te Cartwright, bir bölümdeki Bart performansıyla "Animasyon Alanında Dublaj" dalında bir Annie Ödülü kazandı. 2000'de Bart ve tüm Simpson ailesi, 7021 Hollywood Bulvarı'ndaki Hollywood Walk of Fame'de bir yıldız ile ödüllendirildi.

Tişörtlerin yanı sıra Bart, oda spreyleri, tampon çıkartmaları, beyzbol şapkaları, buzdolabı mıknatısları, anahtarlık, düğmeler, bebek, posterler, figürinler, saatler, sabuntaşı oymalar, Chia Hayvanlar, bowling topları ve boxer gibi "Simpsonlar"<nowiki>'</nowiki>la ilgili çeşitli ürünlerde yer aldı. Bart'ın kişiliği ve özellikleri hakkında olan "The Bart Book", 2004 yılında piyasaya çıktı. Gayriresmî olarak yayımlanan "Bart Simpson's Guide to Life". "" kitapları, Bart'ın karakterini analiz eden ve onu "Nietzscheci ideal" ile kıyaslayan bir bölüm içermektedir.

Bart, "Simpsonlar"<nowiki>'</nowiki>la bağlantılı çeşitli medyada yer aldı. "Simpsonlar" video oyunlarının her bölümünde gözüktü, bunlara "", "Bart Simpson's Escape from Camp Deadly", "", "Bart's House of Weirdness", "Bart vs. The Juggernauts", "Bartman Meets Radioactive Man", "Bart's Nightmare", "" ve 2007'de piyasaya çıkan "The Simpsons Game" dahildir. Televizyon dizisinin yanı sıra Bart, ilk kez 29 Kasım 1993 tarihinde yayımlanan aylık dergi "Simpsons Comics" sayılarında da düzenli olarak yer aldı ve 2000'den beridir yayımlanan "Bart Simpson Comics" adlı kendi adını taşıyan bir dergiye sahiptir. Bart ayrıca 2008'de Florida ile Hollywood Universal Studios'da kurulan The Simpsons Ride'da da rol aldı.

Bart ve "Simpsonlar" karakterleri, Nestlé'nin Butterfinger şekerleri için çekilen televizyon reklamlarında "Nobody better lay a finger on my Butterfinger!" sloganıyla 1990'dan 2000'e kadar gözüktü. Lisa da bazen bunun tanıtımını yapardı. Matt Groening, daha sonradan Fox'un şovun yayın süresini yarım saat olarak değiştirmesinin nedeninin Butterfinger reklamları kampanyası olduğunu belirtti. Kampanya 2001'e kadar sürdü. Bart ayrıca Burger King, C.C. Lemon, Church's Chicken, Domino's Pizza, Kentucky Fried Chicken, Ramada Inn, Ritz Crackers ve Subway reklamlarında yer aldı. 2001'de Kellogg's, kısa bir süreliğine "Bart Simpson Peanut Butter Chocolate Crunch" ("Bart Simpson Fıstık Ezmesi Çikolata Crunch") adında bir ürün üretmeye başladı. Şovun yarım saate çıkarılmasından önce Matt Groening, Bart'ı Jell-O'nun sözcüsü olarak seçti. Bart'ın "J-E-L-L-O" şarkısını söylemesini, daha sonra O harfini geğirmesini istedi. Ertesi gün çocukların bunu deneyeceklerine inanıyordu, fakat fikri reddedildi.

9 Nisan 2009 tarihinde Amerika Birleşik Devletleri Posta Servisi, Bart ile diğer dört Simpson üyesinin yer aldığı 44 sentlik posta pulunu tanıttı. Simpsonlar, prodüksiyonda iken posta pulu üzerinde yer almayı başaran ilk TV dizisi karakterleri oldular. Pullar, Matt Groening tarafından tasarlandı ve 7 Mayıs 2009 tarihinde satışa çıktı.
